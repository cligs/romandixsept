<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_lite.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Cinquième partie – Livre V</title>
                <title type="partie">05</title>
                <title type="livre">05</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="free">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA DERNIERE PARTIE D’ASTRÉE</head>
        <head type="chapitre">LE CINQUIESME LIVRE</head>
        <milestone unit="line"/>
        <p>Adamas avoit à faire si peu de chemin qu’il arriva dans
        Marcilly bien long-temps devant qu’Amasis ny Galathée fussent
        esveillées. Cela fut cause qu’il s’en alla droit dans la chambre de Lindamor qu’il treuva
        presque habillé, car l’impatience que son amour luy donnoit ne
        permettoit pas qu’il demeurast au lict si tard que les autres. Et
        là s’estant informé du suject qui avoit obligé
        Galathée à le faire revenir si promptement, Lindamor luy respondit en ces termes: Mon pere, la
        cause pour laquelle cette Nymphe vous a donné la peine de venir,
        nous touche, elle et moy esgallement, c’est pour cela que je vous en feray
        le discours, afin que vous n’en soyez pas plus longuement en peine.
        Sçachez donc, mon pere, qu’en l’estat où je suis, je
        tiens que ma vie depend absolument de trois personnes, qui sont Amasis, Galathée
        et vous ; peut-estre Amasis se souviendra de mes services, et dés que
        mon intention luy sera cognue, il se peut faire qu’elle ne me refusera pas
        un bien pour lequel j’ày desja tant de fois souspiré.
        Galathée est presque toute vaincue, et si cela se peut dire sans vanité, elle
        a des desirs qui sont entierement à mon avantage, il reste seulement
        que vous preniez le seing de me secourir en cette occasion, et de me favoriser
        de vostre credit aupres de la Nymphe, puisqu’il n’est personne qui
        puisse tant aupres d’elle que vous, de qui la prudence luy est si
        coghue que pour l’obliger à faire quelque chose, je croy qu’il
        ne faut point d’autre charme que vostre approbation. Mais, mon pere,
        continua-t’il, afin que vous cognoissiez le desespoir où je me
        verrois réduit, si mon dessein n’avoit pas un succez aussi heureux que
        je le desire, je vous feray un particulier <pb n="194"/> recit de mon amour, et
        des autres accidens de ma vie, pourveu que vous me pardonniez la faute
        que j’ay faite, vous ayant caché si longtemps un interest qui ne
        me sçauroit estre que funeste, sans
        l’assistance que vous m’y pouvez donner.</p>
        <p>A ce mot le chevalier se teut, et ayant prié le Druide de
        s’asseoir, il se mit aupres de luy et commença de se preparer à luy
        faire un long recit de tout ce qui s’estoit passé entre luy et
        Galathée, mais Adamas, qui le sçavoit desja parfaitement, et à qui Leonide
        l’avoit raconté, le prevint, et luy dit: Brave Lindamor, vous m’avez creu plus ignorant de
        vos affaires que je ne suis, et sans que vous vous mettiez en peine de
        m’apprendre ce qui regarde vostre amour, je vous advertis que j’en
        sçay tant de choses que peut-estre serez-vous bien estonné, quand je
        vous en raconteray jusqu’aux moindres particularitez. Et pour marque,
        adjousta-t’il, que je ne ments pas, n’est-il pas vray que ce fut
        Lindamor qui vint desfier Polemas, et qui l’ayant vaincu se retira sans
        vouloir estre cognu de personne? Ne vous souvenez-vous point d’avoir
        esté vestu quelquefois en jardinier et d’avoir donné à Galathée un cœur
        qu’elle receut vivant, au lieu qu’elle s’attendoit de le prendre mort?
        Ce soir-là mesme, ne vous fit-elle point de promesses, et ne
        jura-t’elle pas qu’elle ne refuseroit jamais, son consentement aux
        desirs que vous auriez de la possedes? Voyez-vous, Lindamor, je
        sçay tout ce qui vous touche, et vous n’en devez pas estre marry, puisque je
        vous honore si fort que je me serviray tousjours plustost de cette
        cognoissance pour vous favoriser que pour vous nuire. Je vous dis donc
        que si vous avez jamais eu quelque suject de bien esperer de vostre
        fortune, c’est maintenant que tout contribue à vous rendre
        heureux, et qu’il n’est pas jusqu’aux cendres de Polemas qui ne parlent de ce qu’on
        doit à vostre courage. Je vous conseille seulement de vous y
        gouverner avecque discretion, afin que si vostre passion esclattoit, cela
        n’offençast en quelque façon Amasis ou Galathée.</p>
        <p>Lindamor escouta fort attentivement tout ce que le Druide luy dit, et ne fut pas
        long-temps sans cognoistre qu’autre que Leonide ne luy pouvoit avoir
        appris toutes ces nouvelles. Toutefois ne voulant pas perdre du temps
        à la condamner, il fit semblant d’estre bien aise qu’il eust sceu la
        vérité de tout, puis il luy respondit de cette sorte:
        Mon pere, puisque vous n’ignorez pas un seul des accidents de ma vie, et que vous
        sçavez bien que si on me refuse Galathée, je ne dois
        jamais vivre content, je vous supplie <pb n="195"/> le plus humblement que je puis de me
        dire quels sont les moyens qui me la peuvent faire obtenir. Je croy
        qu’une seule de vos persuasions sera plus puissante pour toucher Amasis
        que tout ce que j’ai fait pour elle, qui, pour en parler sainement,
        n’est pas si considerable que j’en deusse esperer une recompense si
        belle qu’est cette Nymphe. C’est pourquoy je vous conjure, par tous les
        effects que la pitié peut produire dans une ame capable de la
        ressentir, d’en vouloir faire la proposition à Amasis, et de luy
        representer que, s’il faut un jour que Galathée soit le prix de
        l’amour et des services de quelqu’un, peut-estre n’en
        rencontrera-t’elle jamais qui l’ayme ni qui la serve mieux que moy.</p>
        <p>Lindamor profera ce peu de mots avecque tant d’affection qu’Adamas
        en fut touché, et pour luy en donner un tesmoignage: Genereux Lindamor, luy dit-il, vous
        recognoistrez bien-tost quel est le desir que j’ay de vous voir jouyr
        des contentements que vous meritez; mais afin que nous fassions jouer
        en cecy tous les ressorts qui vous peuvent estre favorables, je suis
        d’avis que vous descouvriez vostre dessein à Sigismond, à
        Rosileon et à Godomar et que vous les obligiez à faire eux-mesmes cette
        demande à la Nymphe. Il est croyable qu’elle ne leur sçauroit rien refuser,
        et quand elle en auroit la volonté, elle ne le fera jamais sans me le
        communiquer; que si cela arrive, jugez ce que je ne feray pas pour
        vous en cette occasion, et si vous ayant promis de vous y servir,
        j’espargneray ny mon credit, ny mes persuasions.</p>
        <p>A ce mot Lindamor prit la main du Druide qu’il baisa, et ayant
        protesté qu’il executerait
        son conseil de poinct en poinct, il se leva pour envoyer sçavoir
        si Galathée n’estoit point encore levée; mais Adamas qui
        n’avoit pas beaucoup d’envie de la voir, de peur qu’elle luy fist quelques
        reproches dequoy il estoit party le jour auparavant sans luy dire adieu: Seigneur
        chevalier, dit-il à Lindamor, si la Nymphe Galathée n’a rien
        de plus particulier à me dire, vous luy pourrez rendre compte de
        mon voyage, et des choses dont nous nous sommes entretenus; pour moy j’ay
        fait dessein de m’en retourner, car les hostes que j’ay chez moy ne me
        permettent pas de faire icy plus de sejour. – A propos de ces hostes,
        dit Lindamor en l’interrompant, je pense qu’elle eust esté
        bien-aise de vous en demander des nouvelles, car elle se plaint dequoy elle ne les a
        point veus lors qu’ils sont partis. – Ils sçavent si peu,
        respondit Adamas, ce qu’il faut observer en semblables occasions, qu’ils sont
        pardonnables s’ils ne se sont point acquittez <pb n="196"/> de ce qu’ils
        dévoient à la grandeur d’Amasis et de Galathée;
        mais je me promets que vous ferez leurs excuses, et je ne vous en aurois pas remis le seing,
        n’eust esté que j’ay creu que mesme vostre repos demande
        qu’Amasis ne sçache pas que je sois venu pour vos affaires, de peur qu’elle
        me tienne pour suspect, et qu’elle pense que j’ay plus d’interest pour
        vostre contentement particulier que pour le bien de son service.</p>
        <p>Lindamor treuva cette consideration si puissante qu’il consentit à tout
        ce qu’Adamas voulut; ainsi le Druide partit, et la premiere chose qui se
        presenta à sa pensée durant son chemin, fut l’opiniastreté de Celadon,
        et son obstination à fuyr les occasions qui le pouvoient faire
        cognoistre à sa bergere; toutefois ne pouvant en deviner la cause, il
        resolut, quoy qu’il en deust arriver, de ne
        souffrir plus que cette tromperie durast.</p>
        <p>Cependant le berger s’estoit esveillé, et parce
        qu’il estoit couché. dans la mesme chambre où dormoient
        Astrée, Diane et Phillis, car elles voulurent vivre chez Adamas, avec la mesme
        liberté qu’elles avoient chez Phocion, il n’ouvrit pas plustost
        les yeux pour en laisser sortir le sommeil qu’il ouvrit son rideau, et
        portoit curieusement la veue sur le lict où sa bergere reposoit.
        Mais Astrée qui s’esveilla presque en mesme temps: Je prie les
        dieux, luy dit-elle, que ce jour soit aussi heureux
        à ma belle maistresse que je le luy desire.</p>
        <p>Celadon alors: Il ne faut pas, luy respondit-il en
        souspirant, me le souhaitter, puisqu’il depend de vous de me le donner
        tel que vous voudrez! – Ah Dieu! que dittes-vous? adjousta la
        bergere, je vous jure que si cela estoit, vous n’en auriez jamais de
        malheureux, car je vous ayme trop pour ne faire pas tout ce qui me
        seroit possible pour vostre contentement. – Je vous proteste, reprit la
        feinte druide, que l’affection que j’ay pour vous est allée
        jusques là, que vous pouvez ce que je vous dis, et que le jour le plus doux de ma
        vie me seroit funeste s’il ne nous estoit agreable, comme le plus
        funeste me seroit doux si vous y receviez du plaisir. – Vous en direz
        tant, ma maistresse, repliqua Astrée, que vous me donnerez de la
        vanité, ou que vous me ferez soupçonner que vous avez
        quelque dessein de vous mocquer de moy.</p>
        <p>Le berger vouloit respondre, quand il prit
        garde que Diane et Phillis s’estoient esveillées au bruit qu’ils
        avoient desja fait en parlant. Cela fut cause qu’il se teut pour ouyr
        Diane, qui s’estant un peu frotté les yeux, et se tournant de
        son costé: Madame, <pb n="197"/> dit-elle, je pense que vous, ny Astrée,
        n’avez point dormy de toute la nuict, car je m’endormis hyer cependant que
        vous vous entreteniez, et maintenant que je me suis esveillée,
        j’ay ouy que vous continuiez encore. – J’avoue, respondit Alexis, que si cette
        belle fille eust eu autant de force pour vaincre le sommeil que j’en
        avois de resolution, peut-estre eussions-nous passé la nuict
        à discourir ensemble. – En verité, dit Astrée, je n’avois
        pas trop de volonté de dormir, mais la crainte que j’eus de vous estre
        importune fut cause que je cessay la premiere de parler. – Cette consideration,
        reprit Alexis, ne vous devoit pas fermer la bouche, car j’attends bien
        plus de repos de vos paroles que du sommeil. – Et bien, repliqua la
        bergere, il est croyable que nous en jouyrons quelque jour, de cet
        agreable repos, pourveu que vous vous hastiez d’accomplir la promesse
        que vous m’avez faite. Celadon se preparoit de parler, quand Phillis le
        prevenant: Mon Dieu! dit-elle à Astrée, qu’il vous
        tarde d’estre aupres de cette belle druide et de vivre avec elle en quelque lieu,
        où nostre presence ne puisse vous plus divertir! Je meure si j’estois
        où est Diane, je vous jetterois hors du lict, afin que vous allassiez de
        bonne heure prendre possession de la place que vous desirez. Disant
        cela, elle commença de pousser Diane, et Diane Astrée,
        mais avecque tant de force qu’Astrée estoit desja à moitié hors
        du lict. Enfin craignant qu’elles la fissent tomber tout à fait: Diane,
        s’escria-t’elle en sousriant, vous n’estes pas plus sage qu’il ne faut
        de me vouloir chasser d’auprès de vous, sans sçavoir
        premierement si ma maistresse voudroit prendre la peine de me recevoir. – La loy,
        respondit Alexis, qui nous defend de laisser coucher personne avecque
        nous, n’est pas si estroitte qu’elle ne permette bien que je vous y
        reçoive en cette necessité. A ce mot elle ouvrit les bras
        et se pancha un peu sur le costé, comme luy faisant signe qu’elle y vint,
        mais par malheur sa chemise s’ouvrant à l’endroit de l’estomach, laissa
        sortir le ruban où estoit attaché le portraict d’Astrée,
        aussi bien que la bague qu’il luy avoit arrachée, quand son desespoir le fit
        precipiter dans Lignon; dequoy Astrée s’estant apperceue et se remettant
        en memoire combien la couleur de ce ruban estoit semblable à celle
        du nœud que Celadon luy avoit pris, elle changea de visage et sans pouvoir
        retirer ses yeux de dessus cet objet demeura assez long-temps sans dire
        une seule parole. Le berger cependant qui l’attendoit s’estonna d’un
        changement si soudain, et ne put s’empescher de <pb n="198"/> luy en
        demander la cause, à quoy Astrée respondit: Je vous
        jure, ma maistresse, que je suis si ravie de voir ce que vous portez sur
        vostre gorge, que je ne puis retirer ma pensée d’un accident qui
        m’a desja presque fait mourir.</p>
        <p>Celadon alors baissant la veue, et voyant hors de sa chemise ces chers
        gages de l’amour et de la jalousie d’Astrée, qu’il avoit
        jusqu’alors cachez avecque tant de soing, peu s’en fallut qu’il ne se
        pasmast. Toutefois s’imaginant que pour la tromper mieux, il falloit
        tenir bonne mine, il se remit bien tost, et feignant de sous-rire: Mon
        serviteur, luy dit-il, ce que vous avez veu ne vous doit pas mettre en
        peine, je vous le montreray de plus pres quand vous vousdrez, et vous
        diray librement de qui je le tiens, pourveu que vous m’assuriez que
        vous n’en serez point jalouse. Disant cela il remit le ruban où
        il devoit estre pour n’estre point veu, et Astrée qui mouroit
        d’impatience: Je confesse, dit-elle, que je serois la plus coupable du
        monde, si je ne recevois dés maintenant l’offre que vous me
        faites, et si je ne me guerissois l’esprit du trouble où cette
        veue l’a mis. A ce mot elle se jetta en bas du lict où elle
        estoit pour aller dans celuy de Celadon, mais à peine fut-elle
        au milieu de la chambre, qu’elle s’ouit nommer sur le degré, et
        parce qu’elle eut peur que ce ne fust quelqu’un qui les vint visiter
        comme Adamas et Leonide, elle s’en retourna le plus viste qu’elle put,
        et se remit dans son lict, bien que Diane et Phillis fissent un peu de
        difficulté de l’y recevoir.</p>
        <p>En ce mesme temps Leonide entra, et Dieu sçait quel fut le
        contentement de Celadon, se voyant delivré de la peine où
        l’avoit mis la curiosité d’Astrée; mais quelque grande
        que fust sa joye, elle ne fut en rien comparable à l’estonnement
        de Diane, voyant que Leonide n’estoit venue dans leur chambre que pour
        y amener Bellinde. Toutefois cette belle bergere dissimulant le
        desplaisir que l’arrivée de sa mere luy avoit causé,
        receut ses embrassemens et ses caresses, avec un tres-grand tesmoignage
        de contentement. Phillis et Astrée en firent de mesme, et
        cependant Leonide s’estant approchée du lict de Celadon, luy
        demanda comme il avoit reposé, à quoy le berger
        respondit: Sage nymphe, la nuict m’a esté bien plus douce que
        ne le devoit permettre la cruauté de mon destin, qui trouve
        tousjours quelque nouveau moyen de m’affliger. Leonide alors un peu
        surprise: Et quoy, luy demanda-t’elle, est-il survenu depuis hyer
        quelque nouvel accident? – Il en est arrivé un si funeste,
        repliqua Celadon, que si vous eussiez demeuré <pb n="199"/> encor
        une heure à venir, j’allois tomber dans la plus estrange peine
        où jamais amant ait esté reduit. Alors il luy raconta de
        quelle façon le nœud, le portraict et la bague d’Astrée
        avoient paru, par l’ouverture de sa chemise, sur l’endroit de son
        estomach, et comme Astrée s’en estoit apperceue, jusqu’à
        le tesmoigner par les changements de son visage. Il luy dit encore le
        dessein qu’avoit eu cette bergere de se venir mettre dans son lict,
        pour s’esclaircir de la doute où cet object l’avoit mise; et
        enfin la peine où il estoit de trouver
        quelque invention capable de la tromper.</p>
        <p>Leonide apres avoir ouy tout ce discours: En verité, dit-elle,
        les dieux vous puniront du tort que vous faites à vostre
        bergere, luy differant avec tant d’opiniastreté le plaisir
        qu’elle auroit de vous cognoistre; mais si vous me croyez, vous ne
        perdrez pas davantage de temps et chercherez aujourd’huy quelque
        commodité pour luy dire de bouche ce que vos yeux luy auroient
        mille fois persuadé, si elle en eust bien entendu le langage. –
        Que mes malheurs, dit Celadon, se rendent eternels, si je ne desirerois
        avec passion sçavoir desja quel bien ou quel mal j’en dois
        attendre! car vous vous imaginez bien que dans les irresolutions
        où nous sommes, je ne suis pas celuy qui souffre le moins. – Et
        bien! reprit Leonide, j’en parleray à mon oncle, et luy diray
        combien librement vous vous soumettez à tout ce qu’il ordonnera
        sur ce suject. Cependant je suis d’avis que vous me remettiez entre les
        mains ce nœud, ce pourtraict et cette bague, afin que si Astrée
        vient à vous en demander des nouvelles, je vous sois une excuse
        legitime pour luy refuser ce contentement. – Officieuse Leonide,
        respondit Celadon, sans que je vous les donne, je pourray bien luy dire
        que vous les avez, et je ne mentiray pas quand je luy jureray que vous
        me les avez demandez; mais pardonnez-moy si je ne m’en ose pas
        desfaire, quand ce ne seroit que pour un moment, car il est tres vray
        que la douleur que je souffrirois durant cette separation seroit assez
        forte pour me mettre au hazard de perdre la vie. Leonide qui cognut
        bien qu’elle n’obtiendroit pas cela sur luy, ne s’y opiniastra pas
        davantage, mais ayant dit à Celadon de quelle façon il
        devoit recevoir Bellinde, ce berger s’en acquitta si bien et fit ses
        compliments de si bonne grace qu’il eust pu decevoir non pas Bellinde
        seulement, mais tout le monde ensemble.</p>
        <p>Adamas en ce mesme temps revint de Marcilly, et treuva Paris fort pres
        de sa maison, qui estoit desja party pour luy aller porter les
        nouvelles de l’arrivée de Bellinde; l’ayant donc ramené
        et <pb n="200"/> s’estant informé particulierement du succez de son
        voyage, il luy fit toutes les caresses qu’un fils peut attendre d’un
        pere qui l’ayme parfaittement. Bellinde fut incontinent advertie du
        retour du Druide; cela fut cause qu’elle sortit de la chambre de ces
        belles filles pour leur laisser le temps de s’habiller, et pour aller
        de bonne heure s’acquitter de ce qu’elle devoit à l’affection et
        à la qualité d’Adamas.</p>
        <p>A peine ces bergeres commencerent de se lever que Diane, quelque
        contrainte qu’elle se fist, ne put jamais cacher le desplaisir que luy
        avoit causé la venue de sa mere, sçachant bien qu’elle
        n’avoit autre desir que d’achever son mariage avecque Paris. Ainsi
        à chasque espingle qu’elle attachoit sur ses cheveux ou sur sa
        robe, elle poussoit quelque souspir, dequoy Astrée s’estonna
        d’abord, et luy en ayant demandé la cause, Diane luy respondit
        qu’elle ressentoit avecque tant d’excez le contentement que luy avoit
        apporté le retour de sa mere, qu’elle en estoit comme
        transportée, et que, dans la confusion où son esprit
        estoit alors, il paroissoit presque plustost affligé que
        content. Phillis qui l’ouyt parler de la sorte: Je crains bien,
        adjousta-t’elle tout à coup, que la joye de Silvandre ne soit
        semblable à la vostre, et que le retour de Paris ne donne
        à son ame un plaisir qui ne paroistra jamais dans ses yeux. – Je
        croy, repliqua Diane, que cela luy sera comme indifferent, ou que, s’il
        doit estre touché de quelque chose, ce sera plustost du
        contentement de revoir ma mere, que du regret de revoir Paris. – Je ne
        sçay ce qui en sera, reprit Phillis, mais je ne voudrois pas que
        tous les plaisirs que j’attends en la possession de Lycidas, fussent
        semblables à celuy que Silvandre recevra quand on luy donnera
        cette nouvelle. Voyez-vous, Diane, je cognois si bien son humeur que
        j’oserois jurer qu’il n’en sera pas seulement affligé, mais
        desesperé; car quelque mine que vous en fassiez, vous
        sçavez bien qu’il a trop de jugement pour ne cognoistre pas que
        toute cette partie est faite pour vous donner à Paris, ce qui
        est le plus sanglant outrage qu’il puisse jamais recevoir. – Ah dieux!
        dit la bergere, la larme à l’œil, que vous estes cruelle, ma
        sœur, de me tenir ce discours! Disant cela, elle rougit, puis elle
        adjousta: Et ne voyez-vous pas que puisque Silvandre a du jugement, il
        ne treuvera pas estrange que j’obeysse à Bellinde, et que
        j’observe ses volontez comme des loix qui me doivent estre inviolables?
        – Je ne dis pas, respondit Phillis, qu’il condamne vostre obeyssance,
        mais je dis bien qu’il s’en affligera, et <pb n="201"/> que peut-estre la
        douleur qu’il en ressentira sera si violente qu’elle luy fera faire
        quelque funeste resolution.</p>
        <p>Diane alors pliant les epaules, et levant les yeux au ciel: Veuillent
        les dieux, dit-elle, luy donner ce qu’il merite, ce que je luy
        accorderois, s’il ne dependoit que de moy de le rendre heureux. – En
        verité, dit Phillis, voilà qui luy fera grand bien,
        cependant que vous donnerez à un autre vos plus particulieres
        faveurs! Il faudra pour la recompense de tous ses services qu’il se
        contente d’un simple souhait que vous avez fait à son avantage.
        – Je meure, vous estes gratieuse, adjousta Diane, et que voudriez-vous
        que je fisse pour luy, en l’estat où je suis, ne pouvant
        seulement rien faire pour moy-mesme? – Je n’oserois dire, repliqua
        Phillis, ce que je voudrois que vous fissiez, mais je sçay bien
        ce que devroit faire une fille qui auroit du courage, et ce que je
        ferois moy-mesme, si j’estois reduitte en cette extremité. – Ma
        compagne, reprit Diane, vous estes si sage que vous souffririez vostre
        disgrace, sans oser seulement vous plaindre de l’injustice qu’on vous
        feroit, aussi est-ce la resolution que j’ay prise et que j’executeray,
        quelques malheurs que mon destin me prepare. Diane accompagna ces
        dernieres paroles d’une certaine action, qui fit bien cognoistre
        à Astrée et à Phillis qu’elle ne parloit pas
        contre son sentiment. Commençans donc de bonne heure à
        plaindre le sort de Silvandre, elles acheverent de s’habiller, puis
        toutes ensemble descendirent où Adamas et Bellinde estoient.</p>
        <p>D’autre costé Ligonias qui sçavoit bien qu’il ne pouvoit
        faire un plus grand plaisir à Sigismond, ny un plus grand
        service à Amasis que d’emmener promptement hors du Forests les
        troupes qui avoient esté remises soubs sa conduitte, leur fit
        faire la plus grande journée qu’il put, et les fit coucher bien
        avant dans les terres du Roy des Bourguignons; le lendemain il les fit
        partir de bon matin, et leur fit faire une si grande diligence que sur
        la nuict ils arriverent tous à Lyon.</p>
        <p>Incontinent Ligonias s’alla jetter aux pieds de Gondebaut, et luy
        rendit un compte si particulier de tout ce qui s’estoit passé en
        la desfaitte de Polemas, que ce roy, offensé de l’evenement
        qu’avoient eu les desseins de ce chevalier, tourna toute sa colere
        contre Sigismond, comme s’il eust esté le principal autheur de
        sa ruine. A cela sa jalousie le poussa extremément, car venant
        à se souvenir que sa fuitte n’avoit pas esté si-tost pour
        donner quelque secours à Godomar que pour faire voir des preuves
        de <pb n="202"/> son amour à Dorinde, peu s’en fallut que ce despit
        ne luy troublast le jugement. Il fut ainsi assez long-temps sans dire
        seulement une parole; en fin apres avoir fait cinq ou six tours dans la
        chambre: Je me doubtois bien, dit-il, que la desobeyssance de Sigismond
        me causeroit un desplaisir extremément sensible, mais je perdray
        la qualité de roy, ou je luy feray cognoistre bien-tost qu’il
        n’est pas moins indigne de vivre que de porter le nom de mon fils. A ce
        mot il se teut, et Ligonias jugeant bien que dans la violence de cette
        colere, il n’y avoit pas apparence de rien dire pour la defense de
        Sigismond, tint tousjours les yeux baissez, jusqu’à ce qu’il
        ouyt que le roy reprenant la parole: Mais, Ligonias, luy dit-il, quand
        vous avez esté obligé à me ramener mes trouppes,
        et que Sigismond vous en a remis la commission, est-il possible que cet
        ingrat les ait veu partir sans quelque ressentiment de douleur ou de
        joye? – Seigneur, respondit Ligonias, je croy qu’il a esté
        touché de tous les deux, car vostre courroux le tient dans une
        affliction nompareille, et je sçay bien qu’il n’a pas
        esté marry qu’Amasis ait esté délivrée,
        pour un temps, des mortelles craintes où vostre puissance la
        retenoit. Et pour marque de cela, lors que je luy dis adieu: Allez, me
        dit-il, Ligonias, rendre au roy monseigneur et mon pere, des hommes qui
        meritent d’estre employez en de meilleures occasions; et parce que
        vous le treuverez en colere contre mon frere et contre moy, suppliez-le
        qu’il nous pardonne, et representez-luy qu’il seroit bien plus juste
        que les deux fils qui luy restent fussent desormais l’appui de sa
        couronne, que l’object de sa hayne et de ses armes.</p>
        <p>Ligonias dit ces dernieres paroles, avec un ton de voix qui toucha le
        roy sensiblement, car enfin, quelque violent que fust son transport, il
        n’estoit pas capable de luy faire oublier que ceux dont il accusoit
        l’inclination, estoient les mesmes à qui il avoit autrefois
        donné la naissance et la nourriture. Toutefois, craignant en
        quelque façon que Ligonias eust inventé ce qu’il venoit
        de luy dire: Je ne croiray jamais, adjousta-t’il, que le repentir
        puisse entrer dans une ame, où l’ingratitude regne avecque tant
        d’authorité. – Si vostre Majesté, repliqua Ligonias,
        doubte de ce que j’ay dit, j’ay entre les mains dequoy le verifier.
        Disant cela, il prit garde que Gondebaut s’arresta pour le regarder:
        s’imaginant donc qu’il ne pouvoit mieux prendre son temps pour luy
        remettre la lettre que Sigismond luy escrivoit, il la tira de sa
        pochette, et mettant un genouil en terre, la presenta au roy. En ce
        moment <pb n="203"/> Gondebaut changea deux ou trois fois de couleur,
        disputant entre l’affection et le despit; toutefois l’amitié se
        trouvant plus forte en luy que toute autre consideration, il la receut
        en fin, et l’ayant ouverte, il y leut ces mesmes mots.</p>
    </div>
    <div type="contentli">
        <milestone unit="line"/>
        <head type="chapitre">LETTRE DE SIGISMOND</head>
        <p>A GONDEBAUT</h3>
        <milestone unit="line"/>
        <p>Monseigneur, si l’extreme colere où vous estes contre
        moy, n’a pas fait mourir dans vostre ame toute sorte de pitié,
        recevez-en pour ce peu de lignes, et croyez qu’elles ne sont pas, comme
        moy, tou à fait indignes de vos regards. Vous y verrez la peine
        où me retient le regret de vous avoir despleu, et si vous leur
        laissez quelque esperance de vous pouvoir toucher, elles ne manqueront
        pas de paroles pour vous bien parler de mon repentir; en effet celuy
        que je ressens surpasse de beaucoup mon crime, mais je desire que l’un
        et l’autre soient moindres que vostre compassion. Je ne vous dis rien,
        Monseigneur, de mes actions passées, c’est assez que je
        sçache qu’elles vous ont fasché, pour juger que ce seroit
        mesme une grande faute d’entreprendre de les justifier; je vous
        supplieray seulement de considerer qu’elles n’ont pas esté si
        criminelles qu’elles puissent avecque justice avoir merité
        vostre hayne et mon bannissement. Toutefois, si c’est un arrest que
        vous avez prononcé, je ne veux pas murmurer contre vos
        ordonnances; mais j’ose vous demander que l’interest d’Amasis ne soit
        pas meslé dans ma disgrace. Cette grande Nymphe desire de vous
        une paix que son innocence merite, et si vous luy refusez cette faveur,
        il est à craindre que vous n’ayez à combattre tout le
        monde, et qu’aymant l’equité, comme vous faites, vous ne
        deveniez vous-mesmes vostre ennemy; en un moment vous pouvez remedier
        à tous ces desordres, et recevant l’amitié de cette
        princesse, vous vanter de l’avoir vaincue par les armes de vostre
        bonté. C’est la derniere grace que je vous demande, en attendant
        que le retour de ce chevalier m’apprenne si Godomar doit estre aussi
        miserable que moy, et si ne pouvants attendre un pardon de vous, il
        faudra que le desespoir triomphe de ceux, à qui le Ciel eust
        fait une faveur, s’il ne leur eust jamais donné de vie; puis
        qu’il estoit fatal qu’ils la perdissent
        hors de vostre service et de vostre amitié.</p>
        <milestone unit="line"/>
    </div>
    <div type="contentl">
        <p>Durant que Gondebaut leut cette lettre, Ligonias prit garde
        <pb n="204"/> à tous ses mouvements, et les observa si bien qu’il en
        conceut une tres-bonne esperance pour le succez de son voyage. Il vid
        que le roy tira son mouchoir, dont il se frotta deux ou trois fois les
        yeux, puis il ouyt qu’il souspira plusieurs fois et qu’en fin haussant
        la voix: Ce qu’il me demande, dit-il, est d’assez grande consequence
        pour m’y faire penser, je verray ce que j’auray à resoudre
        Là dessus, et demain vous en sçaurez la responce. Disant
        cela, il commença encore à se promener par la chambre, et
        Ligonias voulut sortir. Mais en mesme temps Clotilde entra, à
        qui Gondebaut ayant montré la lettre de Sigismond, et Ligonias
        l’ayant un peu entretenue du suject de son voyage, elle joignit ses
        prieres à celles de ce chevalier, et sceut si bien persuader le
        roy, qu’en ce moment elle tira de luy toutes les favorables promesses
        qu’il pouvoit faire à l’avantage de Sigismond et de Godomar.</p>
        <p>Les affaires d’Amasis et de ces princes estoient en cet estat,
        cependant qu’Adamas, comme j’ay desja dit, estoit avecque Bellinde, et
        luy faisoit toutes les honnestes caresses dont il se pouvoit souvenir.
        Il se pourmenoit alors avec elle dans une sale basse, où Alexis,
        Diane, Astrée et Phillis estoient desja descendues et presque au
        mesme temps Circéne, Doris, Florice, Palinice, Delphire,
        Dorisée et les autres y arriverent, qui, saluants Bellinde, la
        firent estonner dequoy elle voyoit en elles tant de grace et de
        beauté. Peu de temps apres Paris entra, qui les salua toutes,
        mais avec un contentement qui n’estoit pas moindre que l’estonnement de
        Diane et le repentir dont elle se vid touchée, pour luy avoir
        donné la permission d’aller proposer son mariage à sa mere.</p>
        <p>Ils estoient encore dans ce compliment, quand ils virent entrer dans la
        sale un berger qu’à l’abord ils ne cognurent point; il avoit le
        teint pasle comme un homme mort, les yeux extremément enfoncez
        dans la teste, sur laquelle on ne voyoit presque point de cheveux, les
        sourcils fort longs, les joues toutes descharnées, une
        contenance languissante, et une desmarche qui tesmoignoit assez la
        foiblesse qui estoit en luy. Soudain qu’il fut entré, il fit la
        reverence au Druide et à Bellinde, qui au commencement le
        receurent avec assez de froideur; mais enfin Adamas l’ayant
        consideré un peu plus attentivement: O dieux! dit-il en
        l’embrassant, vous voicy! Adraste, et d’où vient que nous vous
        voyons si tost de retour et si changé? Au nom d’Adraste toutes
        les bergeres s’approcherent, et Doris, ne croyant pas qu’il deust
        jamais revenir sans Palemon, commença d’abord à se
        troubler et à don-<pb n="205"/>ner place aux soupçons qui
        faisoient naistre en elle une secrette crainte de ne le revoir plus.
        Suivant donc les premiers mouvements de la peur, qui la possedoit, elle
        s’approcha tout à fait de luy, et soudain qu’il eut repondu au
        Druide: Mais Adraste, luy dit-elle, quelles nouvelles me donnerez-vous
        de Palemon? Le berger alors la regardant avec un sousris meslé
        d’un peu de froideur: Meilleures, luy respondit-il, belle Doris, que
        vous ne les attendez, si par la pasleur que je vois peinte sur vostre
        visage, il m’est permis de juger de l’estat où est maintenant
        vostre esprit. – Vous pouvez bien, adjousta-t’elle, m’en donner de
        meilleures que je n’en attends, mais s’il n’est pas de retour aussi
        bien que vous, il est impossible que vous m’en donniez de si bonnes que
        j’en desire. – Je voudrois bien, repliqua le berger, que vous puissez
        jouyr de ce contentement, mais puis que le Ciel vous en veut encore
        priver, je croy que tout ce que je puis faire de mieux pour vostre
        satisfaction, c’est de vous rendre compte de ses actions et des
        miennes, depuis nostre depart d’aupres de
        vous, jusqu’au temps qui le separa de moy.</p>
        <p>A ce mot il se retira un peu, comme ayant envie de l’en entretenir au
        particulier; mais Adamas qui n’en avoit peut-estre pas moins de
        curiosité qu’elle, l’arresta, et luy dit que si les nouvelles
        qu’il devoit raconter à Doris n’avoient pas besoin d’un trop
        grand secret, il seroit bien aise de les apprendre. A quoy le berger
        s’estant disposé d’obeyr, apres s’estre excusé seulement
        sur l’apprehension que son discours fust importun à la
        compagnie, le Druide le fit asseoir, et tous les autres s’estants mis
        autour de luy, il tourna ses yeux languissans sur Doris, et puis il
        commença son discours en cette sorte.</p>

        <milestone unit="line"/>
        <milestone unit="line"/>
        <head type="chapitre">SUITTE DE L’HISTOIRE</head>
        <p>D’ADRASTE</h3>
        <milestone unit="line"/>

        <p>Belle bergere, si les funestes accidents qui ont troublé le
        repos de ma vie n’estoient aujourd’huy cogneus de tous ceux qui vivent
        sur les rives de Lignon, je croirais estre obligé de tenir ma
        douleur secrette, et je vous jure que, quelques grandes que fussent mes
        miseres, elles seroient encore moindres que mon silence; mais puis que
        les dieux ont permis que mes afflictions, soit en leur naissance, soit
        en leur progres, ayent esté cogneues et pleurées
        <pb n="206"/> presque de tous, je vous conjure de ne treuver pas mauvais si
        leur fin a le mesme sort que leur commencement et leur continuation. Je
        sçay bien que vostre rigueur condamnera comme criminelles toutes
        les passions que je ressens; mais quand vous sçaurez que dans
        leur extremité mesme, elles ne sçauroient desplaire
        à Palemon, il est croyable que vous en serez touchée, et
        que vous ne serez pas si peu sensible à la compassion, que vous
        n’en ayez pour moy autant que vostre vertu vous le pourra permettre.
        Puisse-je mourir, si je porte mon ambition plus avant, et si je ne me
        croirois digne du plus grand supplice qui ait jamais esté
        inventé, si je ne mesurois mon amour à vostre devoir et
        à ma discretion. Je vous ay dit tout cela, belle Doris, afin que
        vous cognoissiez l’estat de mon ame, et que vous jugiez du pouvoir de
        vostre beauté par la qualité de ma blessure, de laquelle
        je ne veux jamais guerir, puis que la cause qui l’entretient, qui est
        la vie de Palemon, m’est plus chere mille fois que tous les remedes
        qu’on me sçauroit donner. Mais enfin que vous ne pensiez point
        que l’affection que je luy porte soit un artifice dont je me vueille
        servir pour estre bien aupres de vous, je seray bien aise de redire icy
        une partie des obligations que j’ay à son amitié, afin
        que vous jugiez, s’il est possible, que je sois jamais ingrat des
        faveurs que j’en ay receues.</p>
        <p>Sçachez donc, mon pere, continua-t’il, se tournant vers Adamas,
        que le mesme jour de nostre despart fut celuy auquel je vis mourir tous
        mes contentements; car le regret de m’esloigner de Doris me fut si
        sensible, que deslors je perdis non seulement l’esperance, mais encore
        la volonté d’avoir jamais aucun plaisir en la vie. Je passay
        donc cette premiere journée dans une melancholie si profonde que
        Palemon, qui croyoit que ce fust quelque reste du malheur qui m’estoit
        arrivé, employa toutes sortes d’inventions pour me divertir.
        Mais quand la nuict fut venue, et qu’il vid que je ne voulois point
        manger, cela redoubla la peine en laquelle il estoit de moy, et fut
        cause qu’il commanda qu’on me fist promptement un lict, où je
        pusse pour le moins prendre quelque repos. Pour luy, il souppa fort
        legerement, mais Halladin qui n’avoit de l’interest que pour sa propre
        conservation, mangea comme un homme qui avoit envie de vivre. Ainsi il
        fut plus longuement à table que Palemon, qui estant revenu
        bien-tost dans la chambre où j’estois desja couché, me
        demanda en quel estat j’estois; moy qui craignois de le fascher, voyant
        bien que ma douleur l’affligeoit, je luy dis que je me portois beaucoup
        mieux que je n’avois <pb n="207"/> fait durant le jour, et que je croyois
        que la nuict et l’abstinence que j’avois faite me remettroient en bon
        estat. Je vous jure, cher Adraste, me dit-il, se panchant sur mon lict,
        et me baisant au front, que vous ne sçauriez me donner une plus
        agreable nouvelle, car je ne croy pas que je ne mourusse dans ce
        voyage, si je voyois que vostre mal s’augmentast. Je le remerciay
        dequoy il me faisoit paroistre qu’il estoit touché de quelque
        ressentiment pour le mal que je souffrois, et le suppliay de
        n’accroistre point ma douleur par la sienne, le conjurant de se coucher
        de bonne heure, puis que nous devions partir le lendemain de bon matin.</p>
        <p>Sur cela Halladin entra, qui s’estant approché de mon lict, et
        m’ayant un peu consideré, nous donna le bonsoir, et s’alla
        mettre dans le sien, où il dormit jusqu’à ce que nous
        l’esveillasmes pour continuer nostre chemin. Palemon ne le vid pas
        plustost couché, qu’il me dit à l’oreille: Voyla l’homme
        du monde le plus heureux, il n’a point d’autre soing que de plaire
        à un maistre qui l’ayme, il n’a rien dans l’esprit qui le
        brouille, et je croy que toutes les choses du monde ne seroient pas
        capables de luy faire perdre un moment de repos. Et alors je disois en moy-mesme:
        <i> Helas! Palemon, qu’il est bien moins heureux que toy,
        qui triomphes de ma maistresse qui t’ayme!</i> Et puis je luy
        respondois tout haut: Il est vray que Halladin est heureux, aussi
        l’a-t’il merité, car sa fidelité ne sçauroit
        trouver de fortune qui ne fust petite. – Quelquefois, adjoutoit
        Palemon, les plus fidelles ne sont pas les plus heureux. –
        <i> Non,</i> disoit-je encore en moy-mesme,
        <i> car Adraste estoit bien aussi fidelle que Palemon, et pourtant Doris n’a pas esté mienne.</i> Et
        puis je luy repliquois tout haut: En cela la faute en est à
        l’ingratitude des maistres, qui est un deffault dont Halladin ne
        sçauroit accuser Damon, car il a trop de jugement pour ne
        cognoistre pas ce que ses services meritent.</p>
        <p>Avec semblables discours nous nous entretinsmes pres d’une demie heure,
        apres laquelle il me demanda s’il ne m’incommoderoit point de se mettre
        aupres de moy, je luy juray qu’il me feroit plaisir, et que je serois
        bien-aise que nous ne fissions qu’un mesme lict durant tout nostre
        voyage; ainsi s’estant deshabillé, il ne fut pas plustost
        couché, qu’il remarqua que j’estois tout en feu, et de fait
        j’avois desja quelque ressentiment de fievre. Cela fut cause qu’ayant
        mis une main sur mon estomac: O dieux! dit-il, Adraste, vous
        bruslez! – Oui, luy respondis-je, j’ay une chaleur
        extreme par tout le corps. Et puis me taisant:
        <i> Mais,</i> disois-je à <pb n="208"/> part moy,
        <i> que cette chaleur est petite, en comparaison de celle qui fait que mon ame se consume!</i> Et
        Palemon reprenant la parole: Mais, adjoustoit-il, je
        crains de vous apporter de l’incommodité, car peut-estre si je
        n’estois point icy vous n’auriez pas une si mauvaise nuict? – Vous ne
        sçauriez, repliquay-je, rendre mon mal plus grand qu’il n’est.
        Puis j’adjoustois en moy-mesme:
        <i> Helas! il eut fallu que Palemon n’eust jamais esté au monde, ou que Doris m’en eust chassé, pour faire que tu n’eusses point esté cause, non pas de cette mauvaise nuict seulement, mais de toutes celles qu’il faudra que je passe desormais. </i> Il
        me dit encorequelque chose, et je croy qu’il m’eust entretenu jusqu’au jour,
        si pour estre plus libre en mes resveries, je n’eusse fait semblant de dormir.</p>
        <p>Je demeuray donc quelque temps sans luy respondre, de sorte que
        s’imaginant que je reposois, il cessa peu à peu de parler, et
        enfin s’endormit. Quant à moy, j’achevay la nuict comme je
        l’avois commencée, c’est à dire sans fermer les yeux, et
        sans recevoir jamais aucun relasche parmy les fascheuses pensées
        qui me representoient incessamment le bon heur de Palemon, et
        l’infortune d’Adraste. Je recognus bien alors que de tous les maux, il
        n’en est point où l’on doive attendre moins de remedes qu’en
        l’amour, d’autant qu’ayant esté delivré de l’un des plus
        grands qui sçauroient jamais arriver à un homme, je
        n’avois pas pourtant esté guery de cette fascheuse passion. Mais
        cette cognoissance qui faisoit qu’irriter ma playe, d’autant mieux
        qu’estant hors de toute esperance de guerison, je n’osois pas seulement
        pretendre d’y treuver quelque soulagement. Cependant que je me perdois
        dans ces fantaisies, Palemon se resveilloit assez souvent, et parce
        qu’à chasque fois il portoit la main sur mon estomac, et
        l’avançoit un peu sur l’endroit du cœur:
        <i> Cruel,</i> disois-je en moy-mesme,
        <i> tu doubtes si je vis encore, apres que tu m’as osté Doris qui estoit ma vie?</i> Puis en continuant, et feignant tousjours de dormir:
        <i> Qu’il est peu fin,</i> disois-je,
        <i> de chercher mon cœur dans le lict, comme si la beauté qui eut des charmes pour me le ravir, n’en avoit pas pour le conserver!</i></p>
        <p>J’estois encore ensevely dans ces fascheuses pensées, quand la
        nuict disparut, et que Palemon, s’estant encore une fois
        esveillé, prit garde que le jour commençoit à
        poindre. Au commencement il ne m’osa rien dire, de peur d’interrompre
        mon sommeil, dequoy m’estant apperceu, je fis semblant de m’esveiller
        aussi, et cela fut cause qu’ayant jetté les yeux sur moy, bien
        qu’il ne me pust <pb n="209"/> voir qu’avecque peine, il me dit que j’avois
        esté toute la nuict dans une fort grande inquietude. Je luy
        respondis que vrayment la nuict ne m’avoit pas esté trop douce,
        mais qu’elle m’avoit laissé pourtant assez de force pour
        continuer le dessein que nous avions desja fait. Disant cela, je
        m’habillay, et Palemon en ayant fait de mesme, nous esveillasmes
        Halladin, et partismes devant que le soleil fust levé. Cet accez
        de fievre que j’avois eu, outre que de mon naturel je n’ay pas la
        couleur trop bonne, me fit paroistre si pasle et si desfait, que
        Palemon ne put s’empescher de me dire que je devois m’en retourner, et
        que le voyage estant si long, il estoit bien difficile que je le pusse
        achever, m’estant treuvé si mal à la premiere
        journée. Mais moy qui ne desirois rien mieux que de mourir en
        chemin, je m’obstinay si fort, qu’il fallut en fin qu’il cedast
        à la volonté que j’avois de le suivre; ainsi nous
        arrivasmes à Lyon, où nous ne fusmes pas plustost que
        Palemon cognoissant bien qu’il estoit difficile que la seule fievre
        eust causé en moy une melancolie si profonde, me tira à
        part dans une chambre et nous estans tous deux assis sur un lict, il me
        tint le mesme discours que je vous vay redire, afin de ne manquer pas
        en la moindre circonstance de ce qui regarde l’interest de Doris ou le mien.</p>
        <p>A ce mot il se teut pour un peu, puis tout à coup reprenant la
        parole, il continua de cette sorte. Cher Adastre, me dit-il, il faut
        que vous me pardonniez si je suis curieux jusques là que de
        vouloir apprendre la cause qui vous rend si melancolique et si pensif;
        je sçay bien que vous estes un peu mal disposé, et que le
        travail du chemin ne contribue rien à vostre guerison, mais il
        est impossible que je me persuade qu’il soit violent jusqu’au poinct de
        faire que vous paroissiez de si mauvaise humeur. Si c’est qu’il vous
        reste quelque souvenir du dernier accident qui vous est arrivé,
        et que cette pensée nourrisse en vous un regret de n’avoir pas
        esté tousjours dans une parfaitte cognoissance de vous mesme,
        considerez que cette douleur ne devroit plus travailler vostre esprit,
        parmy les contentemens que vous devez avoir d’en estre parfaittement
        guery; outre que c’est aller contre les arrests du Ciel, qui ne vous
        osta, durant quelque temps, le vray usage de la raison, que pour vous
        le rendre en un degré plus eminent que vous ne le possediez. Que
        si comme je le croy, ce n’est pas ce dernier accident qui vous trouble,
        je vous prie, cher Adraste, par l’ennuy que je souffre de vous voir
        afflige, par l’amitié que je vous porte, et par celle que je
        desire que vous ayez pour moy, de ne <pb n="210"/> m’en cacher plus le
        suject, et de croire que s’il depend de moy d’y apporter quelque
        remede, je ne m’y espargneray pas, quand
        mesme il y iroit de mon contentement et de ma vie.</p>
        <p>Voyla quel fut le premier discours que Palemon me tint, auquel je
        respondis en ces termes: Ce m’est un extreme desplaisir, cher Palemon,
        de voir que mon mal soit si contagieux, et que ma douleur soit cause de
        la vostre; je voudrois pour vostre repos que vous eussiez moins de
        compassion, et souhaitterois pour mon contentement d’estre un peu moins
        sensible, mais comme vous avouez vous-mesme que c’est une imprudence
        d’aller contre les arrests du Ciel, je croy que vous n’estes pas moins
        coupable d’estre en peine de cognoistre mon mal, que je le serois si
        j’esperois d’en guerir. C’est pourquoy, cher Palemon, je vous supplie
        et vous conjure par tout ce que vous aymez, de quitter cet inutile
        soing que vous employez à ma conversation, et de ne mesler point
        dans les contentemens que le Ciel vous a donnez, la fascheuse memoire
        des ennuis qui me persecutent.</p>
        <p>Je dis cela avec tant de froideur, que Palemon en fut touché
        jusqu’à le tesmoigner presque par des larmes; en fin en
        m’embrassant: Cher Adraste, me dit-il, pourquoy vous obstinez-vous
        à me taire ce que vostre pasleur et vos regards s’efforcent de
        me dire? Si c’est que vous me cognoissiez incapable de remedier
        à vostre mal, ne me le descouvrez pas comme à un medecin,
        de qui vous voudriez employer les secrets, mais racontez-le moy comme
        à un amy qui sera bien aise de rendre vostre douleur moindre en
        la partageant avecque vous. Je luy respondis que la raison par laquelle
        il pensoit m’obliger à cela, estoit seule capable de m’en
        empescher, puisque j’aymois trop son contentement pour consentir jamais
        que le recit de ma misere luy fist prendre quelque part en mes
        desplaisirs. Mas enfin Palemon, resolu de cognoistre le suject de mon
        affliction, ou de ne me laisser jamais paisible: Adraste, me dit-il, ou
        plustost mon frere, car desormais je veux que vous me permettiez de
        vous nommer ainsi, je vous conjure encore un coup, par mon affection et
        par l’amour que vous avez eue pour Doris, de m’oster l’esprit de
        l’impatience où vostre silence le retient, et croyez que si vous
        pouvez attendre d’un homme quelque soulagement à vostre mal, je
        mourray plustost que de souffrir qu’autre
        que moy vous rende cet agreable office.</p>
        <p>J’avoue, mon pere, qu’à ce nom de Doris, tout mon sang s’esmeut,
        et m’imaginant que c’eust esté manquer envers elle que de
        <pb n="211"/> ne satisfaire pas aux desirs de Palemon, puisque j’en estois
        conjuré de sa part: Cher Palemon, luy repliquay-je enfin, vous
        avez tant de pouvoir sur moy que pour en obtenir quelque chose, vous
        n’avez besoin d’y employer que vostre seul commandement. C’est pourquoy
        je ne veux pas me defendre davantage sur ce que vous voulez
        sçavoir de moy, car je croirois que mon opiniastreté
        seroit punissable, si elle s’opposoit au moindre de vos desirs. Je vous
        diray donc que j’accepte premierement l’alliance que vous faites
        avecque moy comme le plus grand bien qui me pouvoit arriver, et puis je
        vous confesseray ingenument que celle-là mesme par laquelle vous
        m’avez conjuré de vous descouvrir ma douleur est la seule pour
        qui je la souffre. Ne vous estonnez pas, mon frere, de m’ouyr tenir ce
        discours: encore que je sois amoureux de Doris, je ne laisse pas
        d’aymer Palemon, et quelque passion que je conserve pour elle, jamais
        elle ne sera si forte qu’elle me fasse oublier le respect que je vous
        doibs. Pleust à Dieu, adjoustay-je, que le premier jour que je
        la vis eust esté le dernier de ma vie, comme il le fut de mon
        contentement et de mon repos; j’aurois esvité mille morts par
        une seule, et ne me verrois pas contraint aujourd’huy de nourrir une
        flame qui me brusle sans me consommer. Croyez-moy, Palemon, le traict
        dont je fus premierement blessé vint bien des yeux de Doris,
        mais il fut descoché par la main d’un dieu qui luy communiqua
        quelque chose de sa nature et qui voulut qu’au lieu de me faire mourir,
        il fist en moy une playe qui fust immortelle; c’est donc pour cela que
        quelque grand que soit le desespoir où je dois estre de pouvoir
        jamais attendre quelque allegement en mon mal, je ne laisse pas d’en
        aymer la cause et de cognoistre qu’il me sera bien plus facile de
        cesser de vivre que de m’empescher de la cherir.</p>
        <p>Belle Doris, continua Adraste, se tournant vers elle, vostre cher
        Palemon ouyt tout cela sans m’interrompre, et sans cesser de tenir ses
        yeux arrestez sur le miens; mais quand je vis qu’apres m’estre teu, il
        continuoit encore à me regarder sans me dire une seule parole:
        Je vois bien, repris-je tout à coup, que mon amour quelque
        discrette qu’elle soit, vous donne de l’ombrage, et que ce ne seroit
        jamais qu’avec de tres-grandes impatiences que vous en souffririez la
        continuation. C’est pourquoy, pour arrester d’un mesme coup vos
        soupçons et mes peines, il est juste que je me perde, et que je
        vous oste de bonne heure la presence d’un homme, qui tost ou tard vous
        apporteroit de l’ennuy.<pb n="212"/></p>
        <p>A ce mot je sautay en bas du lict où j’estois assis, et courus
        prendre mon espée sur la table (car, comme vous sçavez,
        nous laissasmes icy nos houlettes). Mon dessein estoit de sortir du
        logis, et de me desrober par le premier coing de rue, afin d’aller
        apres cela finir mes jours en quelque solitude, où le soleil
        mesmes eust honte de me visiter; mais Palemon qui me vid dans cette
        fureur, et qui creut que je ne m’allois saisir de cette espée
        que pour m’en outrager, se vint jetter à corps perdu sur moy, et
        me l’arracha des mains, sans que j’y fisse toutefois beaucoup de
        resistance, car j’estois si foible, qu’à peine me pouvois-je
        soustenir. Aussi-tost il commença d’accuser mon transport, et me
        dit tant de choses pour m’en retirer, que peu à peu il porta mon
        esprit à tout ce qu’il voulut; et comme je luy allois tousjours
        representant qu’il estoit difficile que la volonté que j’avois
        pour Doris ne luy despleust: Voyez-vous, mon frere, me dit-il, cela
        seroit bon, si je ne cognoissois pas sa vertu et vostre discretion; au
        contraire, je veux que vous l’aymiez, et que vous soyez assuré
        que jamais vostre affection ne me donnera de l’inquiétude.</p>
        <p>A ce mot se jettant à mon col: Croyez-moy, dit-il en
        continuant, vivez pour elle, peut-estre que le Ciel aura pitié de vous, et
        qu’il permettra un jour que vous occupiez la place que je confesse vous
        avoir usurpée presque tyranniquement. Plust au Ciel que
        dés aujourd’huy il fust en ma puissance de vous la remettre, je
        jure que les accidents qui vous sont arrivez à sa consideration,
        et l’estat où je vous vois à cette heure, me font tant de
        pitié qu’elle seroit la femme d’Adraste, et la sœur de Palemon.
        Disant cela, il m’embrassa fort estroittement, et me mouillant le
        visage des larmes qu’il ne pouvoit retenir: Ce n’est pas,
        adjousta-t’il, que l’amour que j’ay pour elle ne soit au delà de
        tout ce que j’en pourrois dire, mais j’avoue que la compassion que j’ay
        pour vous n’est pas en un moindre degré.</p>
        <p>Je fus quelque temps sans luy respondre que par mes souspirs; enfin
        voyant qu’il ne me disoit plus rien: Je serois bien ingrat, luy
        repliquay-je, si je ne faisois pour vous la mesme chose que vous
        voudriez faire pour moy. C’est pourquoy, Palemon, vivez pour Doris,
        possedez-la heureusement, durant le cours d’un nombre d’années,
        qui soit aussi grand que celuy de mes malheurs, et soyez assuré
        qu’elle sera la sœur d’Adraste
        tant qu’elle sera la femme de Palemon.<pb n="213"/></p>
        <p>A ce mot je l’enfermay dans mes bras, et le pressant de toute la force
        qui m’estoit restée, nous demeurasmes fort longtemps sans nous
        separer. Enfin nous fusmes contraints de nous quitter; car en mesme
        temps un grand froid me saisit, qui me causa un si grand tremblement,
        que sans le secours de mon frere, je pense que je n’eusse pas eu la
        force de me mettre au lict. Au commencement Palemon ne cogneut pas bien
        mon mal, mais tout à coup me voyant jetter par la bouche
        quantité d’eaus jaunes et vertes, et que je sentois bien estre
        extremément ameres, il jugea que c’estoit la fievre qui me
        prenoit. Incontinent il envoya querir un mire, qui ne fut pas plustost
        entré dans la chambre, qu’il s’assit dans une grande chaire au
        chevet de mon lict, où apres avoir toussé deux ou trois
        fois d’un ton assez aigu, et sans cracher, il me prit le bras, et puis
        se mit à discourir sur la qualité de ma maladie. Un peu
        apres, il me demanda si je ne me souvenois point d’avoir fait quelque
        exces; à quoy je respondis innocemment que je n’en avois jamais
        fait qu’en amour. Mais luy, qui expliqua mal ma pensée: Ils
        sont fort dangereux, me dit-il, et sur tout en ce temps où nous
        approchons de la canicule. Puis ayant toussé encore deux ou
        trois fois, je pris garde que Palemon le tira à part, où
        comme je l’ay sceu depuis, il luy guerit l’esprit de la mauvaise
        opinion qu’il avoit eue de moy, et luy rendit un compte fort exact des
        plus particuliers accidens qui m’estoient arrivez. Apres que ce mire
        eut esté bien instruit, il s’approcha de moy, et mettant une
        main sur mon lict, car dans l’autre il portoit ses grands pliez en
        quatre: Or sus, me dit-il, bon courage, nous ne vous ordonnerons rien
        jusqu’à demain, que nous sçaurons quel cours prendra
        vostre maladie, cependant ne mangez que fort peu, et que ce soit apres
        que l’accez sera tout à fait passé, ou pour le moins
        qu’il aura perdu beaucoup de sa violence. Palemon luy promit d’avoir
        soing de me faire observer ce qu’il ordonnoit, et puis l’alla
        reconduire jusqu’au bas du degré.</p>
        <p>Halladin cependant s’estoit approché de mon lict, et
        commençoit à me dire quelques raisons pour me divertir du
        dessein que j’avois de continuer le voyage, quand tout à coup
        Palemon revint, qui joignant ses prieres à celles de cet
        escuyer, me conjura de perdre la volonté que j’avois de luy
        tenir compagnie: Ce n’est pas, me dit-il, que je veuille vous
        abandonner; car si vostre mal tire à quelque longueur, je ne
        partiray point que vous ne soyez parfaittement remis; mais ce qui
        m’oblige à vous destourner <pb n="214"/> de ce dessein, c’est que,
        quelque bonne disposition que vous acqueriez, elle ne sera jamais
        telle, que vous puissiez continuer un si long chemin sans une extreme
        incommodité. Halladin qui ouyt que Palemon estoit resolu de ne
        partir point que je ne fusse bien guery: Mais, luy dit-il, Palemon,
        vous ne regardez pas qu’en attendant la santé d’Adraste, nous
        perdrons la commodité de nostre embarquement? Nous devons nous
        servir du temps, et n’attendre pas qu’une injurieuse saison nous
        defende d’executer ce que nous avons entrepris. Je cogneus bien qu’il
        avoit raison, aussi je dis à mon frere, que le lendemain nous
        pourrions nous mettre dans un batteau qui me porteroit jusqu’à
        la ville des Massiliens, et que là nous verrions en quel estat
        je serois, ou pour me mettre sur la mer, ou pour m’en revenir.</p>
        <p>Ils trouverent ma proposition bonne, mais sans que je vous ennuye
        davantage, je vous diray, que je ne la pus mettre en effect, car ma
        fievre s’estant rendue continue, le mire qui me visita le lendemain,
        assura que sans un extreme danger de ma vie je ne pouvois me mettre sur
        l’eau, et qu’il valloit bien mieux, puis que j’estois en un lieu
        où je pouvois estre assisté de remedes, que j’y
        attendisse le succez de mon mal, que de le porter plus loin.</p>
        <p>Il fut donc arresté entre nous que je demeurerois à Lyon; et
        par ce que Palemon et Halladin ne pouvoient plus differer leur
        depart, au bout de deux ou trois jours que ma fievre alloit tousjours
        empirant, Palemon s’approcha de mon lict, et ayant la larme à
        l’œil me tint de langage: Je vay partir, cher Adraste, ou plustost je
        vay mourir, car je ne sçaurois appeller vivre, le temps qu’il
        faudra que je passe dans les ennuis de nostre separation et dans la
        peine où je seray pour l’evenement de vostre mal; mais souvenez
        vous, que si les dieux ne m’obligeoient à ce voyage, par le
        serment que j’en fis lors qu’on planta le cloud pour l’amour de vous,
        je ne croy pas que rien au monde fust capable de m’y faire consentir.
        Je les prends à tesmoings du mal que je souffre en vous
        esloignant, et les supplie de me faire sentir la pesenteur de leurs
        foudres, si ce desplaisir n’est le plus grand que j’aye jamais receu.
        J’aurais bien trouvé quelque pretexte pour m’en desdire s’il
        m’eust esté aussi facile de les tromper que Celidée, mais
        je regarde qu’ils ne me l’eussent jamais pardonné, et que sans
        doute ils se fussent vangez, ou sur vous, ou sur moy, du manquement que
        j’eusse commis en leur manquant de parole. Voyla donc, mon cher frere,
        comme il est impossible que j’évite ce despart, et que <pb n="215"/>
        je ne cede à la loy, qui m’ordonne d’observer ce que j’ay
        promis, et puis que vous jugez bien que l’interest que vous y avez m’y
        porte plus que toute autre chose, je dois croire que vous ne me
        condamnerez point, bien que je vous laisse en un estat où vous
        avez besoin de l’assistance de tous vos amis.</p>
        <p>Palemon profera, ces mots avecque des tesmoignages d’un si grand
        ressentiment de douleur, que je cogneus bien qu’il m’aymoit
        veritablement. Cela fut cause que tournant mes yeux languissants sur
        luy, et tirant une mains hors du lict, je pris la sienne, et la
        pressant le plus fort que je pus: Allez, luy dis-je, cher Palemon,
        où vous estes appellé pour la guerison de Celidée,
        et continuez vostre voyage sans estre en pein de mon mal, car je
        cognois bien qu’il m’a desja reduit à l’extremité, et
        qu’il est impossible qu’il me permette de survivre d’un seul jour, le
        moment de nostre separation. C’est pour cela que je vous conjure de me
        dire le dernier adieu, et de recevoir ce baiser comme la derniere
        marque de mon affection. Disant cela, je le tiray un peu contre moy; et
        luy, se laissant tomber sur mon visage: Ah dieux! me dit-il, quelle
        allarme me donnez-vous, Adraste? Quoy! n’aurez-vous pas assez de
        courage pour resister à la violence d’une fievre qui ne durera
        qu’autant de temps que vous aurez dans le corps quelque mauvaise humeur
        pour la nourrir? – Quand j’aurois, luy respondis-je, le moyen de
        guerir, je n’en aurois pas la volonté, car je suis si
        lassé de vivre, que je croy que la plus grande grace qu’on me
        pourroit faire, seroit de me prononcer l’arrest de ma mort.</p>
        <p>Mais, mon pere, à quoy me sert que je vous entretienne davantage
        d’un recit de si mauvais goust? C’est assez que Doris sçache,
        que Palemon me sceut si bien persuader qu’il me fit promettre deux
        choses: la premiere, que je contribuerois tout ce qui pourroit dependre
        de moy pour le recouvrement de ma santé; et l’autre,
        qu’aussitost que je serois un peu remis, je reviendrois parmy nos
        troupeaux, et rendrois à Doris une lettre qu’il me laissa. Ainsi
        Halladin, et luy, apres m’avoir embrassé mille fois, et dit
        adieu avec des souspirs et des larmes, se mirent sur l’eau, et me
        laisserent entre les mains du mire, qui avoit pris le soing de me
        guerir. Je luy avois esté si bien recommandé, que depuis
        leur depart il ne m’abandonna que fort peu souvent, et seulement lors
        qu’une extreme necessité le contraignoit d’aller voir
        quelqu’autre malade. Ma fievre demeura continue pres d’une demy Lune,
        apres laquelle elle s’arresta par la force, comme je crois, <pb n="216"/>
        des remedes qu’il me fit prendre; et bien que je n’eusse plus besoin
        de medicaments, il ne laissa pas de me voir jusqu’à ce que je fus
        entierement remis, et en estat de m’en pouvoir revenir. Il ne se
        passoit jour que dans ses visites il ne me racontast quelque nouvelle.
        Ce fut luy qui, le premier, me dit le siege de Marcilly, et la fuitte
        de Sigismond; par luy je sceus que Gondebaut envoyoit une armée
        à Polemas, ce qui me mit tellement en peine, que si j’eusse
        esté en estat de pouvoir marcher, je fusse allé à
        l’heure mesme treuver Sigismond qui s’estoit sauvé dans Vienne,
        et qu’on disoit n’estre là que pour faire des troupes, afin de
        secourir Godomar son frere. En fin la derniere fois qu’il prit la peine
        de me venir voir, il me dit, que le siege estoit levé, et que
        Polemas avoit esté tué par Lindamor; dequoy je receus
        tant de contentement, que je croy que cela acheva de me remettre. Et de
        fait apres avoir pris congé de mon mire, et l’avoir
        remercié du soing particulier qu’il avoit eu de moy, je partis
        de Lyon, et vis bien en chemin la verité de ce qu’il m’avoit
        desja raconté, car j’ay rencontré une partie des
        solduriers que Gondebaut avoit envoyez contre Amasis.</p>
        <p>A ce mot, Adraste se teut, presentant à Doris la lettre que
        Palemon luy escrivoit. Et cette belle bergere l’ayant receue, l’ouvrit
        au mesme instant, et vid qu’elle estoit telle.</p>
    </div>
    <div type="contentli">
        <milestone unit="line"/>
        <head type="chapitre">LETTRE DE PALEMON</head>
        <p>A DORIS</h3>
        <milestone unit="line"/>
        <p>L’interest que j’ay en la conservation d’Adraste, me fait user
        des remedes qui peuvent estre utiles à sa guerison; Et parce que
        je sçay bien que vostre affection est le plus puissant de tous
        ceux que j’y pourrois employer, il faut, chere Doris, que vous
        l’aymiez, puisqu’il le merite, et que je le veux. Vostre vertu me
        defend de prescrire des limites à cette bonne volonté;
        toutefois, de crainte que soubs ce pretexte d’honneur, vous le
        traittiez moins favorablement que je ne desire, j’ordonne que vostre
        amité pour luy, ne sera pas moindre que pour un frere.
        Disposez-vous donc à me donner ce contentement, et souvenez-vous
        qu’en ce moment vous conserverez deux choses qui vous doivent estre
        cheres, qui sont la vie d’Adraste, et le repos de Palemon.</p>
        <milestone unit="line"/>
    </div>
    <div type="contentl">
        <p>Elle n’eut pas si-tost achevé de lire cette lettre, qu’elle
        changea de couleur; dequoy le druide s’estant apperceu: Comment, luy
        <pb n="217"/> dit-il, belle Doris, vous rougissez, il faut bien qu’il y ait
        dans ce papier quelque chose qui vous touche? – Il n’y a rien de si
        particulier, luy respondit-elle, que je ne sois bien aise que vous
        voyez. Que si j’ay rougy, c’est sans doubte de la volonté de
        Palemon, qui me commande d’aymer Adraste, comme si je pouvois sans
        crime avoir de l’inclination pour qui que ce soit.</p><p>
        Adamas alors ayant pris la lettre et l’ayant leue: En verité,
        reprit-il, ce qu’il vous demande est si juste, que vous auriez tort de
        le refuser, et pour moy je vous conseille de luy donner le contentement
        qu’il desire, puisque mesme il vous tesmoigne d’avoir tant d’interest
        en la vie d’Adraste, que peut-estre vous aymeroit-il moins, si vous le
        faisiez mourir. Ces paroles, et l’estime que Doris faisoit d’Adraste,
        emporterent enfin cela sur son humeur, et la firent resoudre à
        souffrir qu’il l’aymast comme sa sœur, promettant qu’elle auroit pour
        luy la mesme volonté que pour un frere.</p>
        <p>En cet instant Adraste se leva pour luy baiser la main en remerciement
        de cette faveur, mais il en fut enpesché par une tres-belle
        bergere, qui en ce mesme temps estant entrée dans la sale, se
        jetta à son col et le baisa. Cette caresse le surprit un peu,
        d’autant mieux qu’il ne cognut point celle qui l’avoit salué de
        cette sorte; s’imaginant donc qu’elle l’avoit pris pour un autre, il
        se recula deux ou trois pas, sans que l’estonnement où il estoit,
        luy permit de dire une seule parole, mais la bergere s’approchant de
        luy: Seroit-il possible, Adraste, luy dit-elle, que vous ne me
        cogneussiez pas apres m’avoir fait une faveur si grande? A cette voix
        Adamas crut bien la cognoistre, toutefois voyant fort peu d’apparence
        en l’opinion qu’il avoit, il la regarda fort attentivement, et puis
        Adraste, qui pliant les espaules: Belle bergere, luy dit-il, ne vous
        estonnez pas de ma mescognoissance, j’ay esté si longtemps sans
        me cognoistre moy-mesme que je suis pardonnable, si je ne me puis
        remettre en memoire d’avoir eu l’honneur de vous voir quelquefois. –
        Vous m’avez veue, reprit la bergere, dans Marcilly et sur les rives de
        Lignon, mais puisque vous en avez perdu le souvenir, Astrée et
        Diane vous en feront foy. Disant cela, elle s’approcha d’elles, qui la
        receurent fort courtoisement, mais non pas sans tesmoigner un
        estonnement aussi grand que celuy d’Adraste. Dequoy l’incognue
        sousriant en elle-mesme. O dieux! s’escria-t’elle, et qui vid jamais
        rien de pareil? Seroit-il possible que depuis
        ce matin je ne fusse plus Celidée?</p>
        <p><pb n="218"/> A ce nom toutes les bergeres commencerent à se
        regarder entr’elles; enfin se souvenant que Palemon et Halladin
        estoient partis pour sa guerison, et se remettans en l’esprit les
        traits qu’elle avoit, devant qu’elle se fust fait tant de playes au
        visage, elles ne la mescognurent plus, et se resjouyrent avecqu’elle du
        recouvrement de sa premiere beauté. Elles furent long-temps sans
        faire autre chose que l’embrasser et la baiser, cependant qu’Adamas
        racontoit succinctement à Bellinde les derniers accidens qui
        estoient arrivez à cette bergere.</p>
        <p>Enfin s’estant approché d’elle: Mais belle Celidée, luy
        dit-il, ne sçaurons-nous point de quelle façon vous avez
        esté guerie? car j’avoue que le remede dont on s’est servy, a
        fait une action si prompte, que je ne puis assez m’en estonner, et
        particulierement quand je considere qu’estant hyer aussi blessée
        que le premier jour, je vous treuve pourtant à ce matin aussi
        belle que vous fustes jamais. – Mon pere, respondit la bergere, avecque
        un visage qui tesmoignoit bien le contentement qu’elle avoit, il me
        seroit impossible de vous raconter comme cela s’est fait; car en
        verité je ne le sçay pas moy-mesme, je vous diray
        seulement qu’au matin, apres que Thamire a esté hors de la
        chambre, où Silvandre l’est venu querir pour s’aller promener
        avecque les autres bergers, je me suis levée, et m’estant assise
        devant mon miroir pour me coiffer, je n’y ay pas esté environ un
        demy quart d’heure, que j’ay pris garde que je ne paroissois plus si
        effroyable qu’à l’ordinaire. Au commencement j’ay creu que
        j’allois insensiblement m’accoustumant à cette deformité,
        mais voyant que de moment en moment, mon teint s’adoucissoit, et que
        mes playes se fermoient, j’ay bien jugé que ce pouvoit estre un
        effect des bonnes esperances que Damon m’avoit fait concevoir. Pour
        cela j’ay attendu de me coiffer plus longuement que je n’eusse fait,
        car je confesse librement que dans la resolution où j’estois de
        ne me soucier jamais de guerir, je n’eusse osé croire que le
        plaisir que j’en ay receu, eust pu estre au degré où je
        le ressens. J’ay esté de cette sorte pres d’une heure, durant
        laquelle, à chaque fois que j’ay porté mes yeux sur mon
        miroir, j’ay remarqué en moy quelque nouveau changement. Enfin
        me voyant au meilleur estat où j’eusse jamais esté, et
        jugeant bien que c’eust esté une presomption punissable
        d’attendre quelque chose davantage, puis que mesmes j’en avois obtenu
        plus que je n’en avois esperé, j’ay achevé de m’habiller,
        et en descendant le degré, je n’ay pas plus-<pb n="219"/>tost sceu
        qu’Adraste estoit de retour, que dans la joye où j’estois de ne
        me plus voir si laide, je n’ay pu m’empescher de le venir caresser en
        remerciment du bien qui m’a esté rendu, duquel il est en partie cause.</p>
        <p>Celidée alloit de cette sorte racontant ce qu’elle
        sçavoit de sa guerison, cependant qu’Adraste qui estoit aupres
        de Doris: Ma chere sœur, luy dit-il, vous n’avez plus besoin de
        demander des nouvelles du voyage de Palemon; le visage de
        Celidée vous tesmoigne qu’il a esté fort heureux
        jusqu’icy, et que nous n’avons plus à faire des souhaits que
        pour son retour. – Ce que vous dites, luy respondit-elle, a vrayment
        beaucoup d’apparence, mais cela n’empesche pas que je ne sois encore en
        des craintes mortelles, d’autant mieux qu’il doit faire une partie de
        son chemin sur la mer, qui, à ce qu’on m’a dit, est un element
        bien cruel et bien perfide. – La fortune, reprit Adraste, ne le
        regardera jamais que d’un fort bon œil, et je croy qu’elle a
        juré de ne luy faire jamais sentir un seul des effets de son
        inconstance; la gloire qu’il a de vous posseder en est desja une
        preuve irreprochable. Disant cela, il souspira assez haut, dequoy Doris
        s’estant apperceue, et se doutant bien que ces souspirs estoient encore
        des marques du feu qui s’entretenoit dans son ame, elle en fut en
        quelque façon touchée, non pas d’amour, mais de
        pitié. S’estonnant donc de voir que sa passion pust survivre son
        esperance, elle fut une fois sur le point de luy conseiller de porter
        ses volontez en quelque lieu d’où il pust attendre plus de
        recompense, mais s’imaginant que peut-estre cela ne seroit que r’ouvrir
        sa blessure, et l’irriter, elle ayma mieux n’en point parler du tout,
        et laisser cela à la disposition du temps, qui bien souvent est
        le meilleur medecin dont on se puisse servir en semblables maladies.
        Ainsi elle cessa ce discours, et faisant signe au berger qu’elle
        vouloit ouyr ce qu’Adamas disoit à Celidée, il presta
        l’oreille de son costé, et ouyt que le Druide continuoit en
        cette sorte: Il est croyable que Thamire ne sera pas peu content de
        vous voir en cet estat, puis qu’il l’a desiré avecque tant de
        passion. – Mon pere, respondit Celidée, je croy bien que la joye
        qu’il en aura ne sera pas petite, mais aussi ne sera-t’elle pas de
        longue durée, puis qu’elle ne durera qu’autant que ce petit
        esclat, qu’il appelle beauté, paroistra en moy, ce qui ne
        sçauroit estre longuement, par ce que c’est un tribut que nous
        devons à la suitte des années, qui semblent prendre
        plaisir à se faire compter par les plis, et par les rides
        qu’elles nous laissent imprimées sur le <pb n="220"/> visage. – Quoy
        que c’en soit, reprit Adamas, il me tarde que je ne le voye dans ce
        contentement, et puis qu’il ne sçait encore rien de vostre
        guerison, je suis d’avis que nous le trompions.</p>
        <p>A peine le Druide eut fait ce dessein que Thamire entra avecque
        Alcandre, Sileine, Lucindor, Calidon, Lycidas, Tomantes, Hylas, et
        quelques autres. Soudain qu’ils furent dans la sale, ils saluerent
        Bellinde, mais Adamas prenant Thamire par la main, le mena où
        estoit Celidée, et luy fit accroire que c’estoit sa sœur, que
        Bellinde avoit amenée. Thamire le crut d’autant plus facilement,
        qu’il estoit vray que Celídée en avoit une, et qu’il
        voyoit sur son visage presque les mesmes traits qu’il avoit autrefois
        adorez en sa maistresse. Il s’en approcha donc, et apres luy avoir fait
        les plus grandes caresses qu’il put, luy demanda si elle n’avoit point
        encore veu Celidée. Cette belle bergere sousrit en cet instant,
        et fut sur le point de parler, mais le Druide qui eut peur qu’il la
        recogneut à la voix, prit la parole, et luy dit qu’elle l’avoit
        veue vrayment, mais qu’elle n’avoit pas esté long-temps aupres
        d’elle, à cause d’un mal qui luy estoit survenu, pour lequel
        elle avoit demandé qu’on la laissast un peu en repos.</p>
        <p>Ces dernieres paroles mirent Thamire en peine, et furent cause que
        laissant la compagnie il monta le degré, et s’en alla dans la
        chambre où il croyoit que Celidée reposast. La premiere
        chose qu’il fit, ce fut de prester l’oreille pour escouter s’il
        entendroit plaindre, mais ne pouvant rien ouyr, il s’approcha tout
        à fait du lict, dont les rideaux estoient fermez, et n’osant pas
        presque respirer, de peur de faire trop de bruit, il taschoit de se
        faire un peu de jour, afin de la voir au visage. Adamas cependant qui
        l’avoit suivy, tenoit Celidée par la main, et regardant du seuil
        de la porte la contenance de Thamire, se mit à rire de le voir
        si fort empesché; dequoy le berger s’appercevant: Peut-estre,
        luy dit-il, vous riez de me voir chercher Celidée que vous avez
        fait cacher en quelque lieu? Le Druide alors, entrant dans la chambre:
        Tant s’en faut, luy respondit-il, que je voulusse vous la cacher, que
        je vous l’ameine au meilleur estat où elle fust jamais. A ce
        Thamire demeura tout confus, ne pouvant pas bien entendre ce qu’il
        vouloit dire, mais Celidée luy sautant au col, et le baisant:
        Quoy, luy dit-elle, Thamire, tenez-vous si peu compte du presant qu’on
        vous fait, que vous ne daigniez pas seulement remercier celuy qui vous
        le donne? A quoy servoit cet extreme soing que vous faisiez paroistre
        pour me voir dans ma premiere beauté, si maintenant qu’elle m’a
        été <pb n="221"/> rendue, vous ne voulez pas mesmes la
        cognoistre? A cette voix Thamire se détrompa entierement, et la
        serrant entre ses bras: O dieux! dit-il, ô Damon, quelles graces
        ne vous dois-je pas, pour la faveur que vous m’avez accordée?
        Disant cela, il commença de nouveau à luy baiser tantost
        la bouche, et tantost les yeux; et il est croyable qu’il n’eust de
        long-temps cessé de luy donner ces marques de son amour, et de
        son contentement, s’il n’eust creu estre obligé de remercier
        aussi le Druide, qui s’en retournant dans la sale, treuva bon que
        devant que le jour se passast, il allast dans Marcilly rendre graces
        à Damon et luy rendre compte de la guerison de Celidée.</p>
        <p>Thamire en cet instant se disposa à ce petit voyage, et Adamas
        ne sçachant ce que Silvandre estoit devenu, en demanda tout haut
        des nouvelles, ce qui fut cause qu’Hylas prenant la parole pour tous
        les bergeres, luy respondit qu’il l’avoit laissé en la compagnie
        de Tircis, et qu’il croyoit qu’ils s’entretenoient de quelque discours
        de grande importance. Aussi-tost le Druide luy demanda s’il n’en
        sçavoit pas le suject, et Hylas en sousriant: Mon pere, luy
        dit-il, je ne le sçay pas assurément, mais il est
        croyable qu’ils s’entretiennent de leurs ordinaires resveries, et que
        Silvandre, qui philosopheroit, comme on dit, sur la moustache d’un
        Ciron, s’opiniastre peut-estre à luy persuader quelque chose que
        l’autre ne peut pas comprendre facilement.</p>
        <p>Bellinde fut bien aise d’entendre que ce berger parlast de la sorte,
        car elle avoit autrefois ouy dire quelque chose de sa bonne humeur, et
        cela fut cause que pour le faire parler davantage, elle s’adressa
        à luy, et luy dit, qu’on luy avoit autrefois raconté les
        accidents qui estoient arrivez en l’amour de Tircis et de Cleon, mais
        que rien ne l’estonnoit comme la passion que ce berger tesmoignoit
        encore pour sa maistresse morte. A quoy Hylas: Sage Bellinde,
        respondit-il, si ce brave Juge qui condamna Laonice, estoit maintenant
        icy, il vous feroit croire par des raisons qu’il a peschées dans
        une autre escole que la mienne, que c’est son devoir de vivre ainsi, et
        qu’il commettroit une extreme faute contre les maximes d’Amour, s’il ne
        conservoit inviolablement cette fidelité, qu’il luy jura
        dés le commencement de son affection. Estrange et insupportable
        ignorance, d’autant mieux qu’elle n’a point de veritable fondement, et
        qu’il n’est point de loy qui nous ordonne d’aymer ce qui n’est plus!
        Mais cette belle constance de laquelle il fait tant de cas, et de qui
        volontiers il feroit une déesse, afin qu’on <pb n="222"/> luy
        dressast des autels, est cause qu’il soustient ces sottes opinions,
        quelques dommageables qu’elles soient, et qu’il infecte cette province
        d’une science qui devroit estre condamnée de tous ceux qui
        ayment le repos, et la liberté. – Je voudrois, reprit Bellinde,
        qu’il fust maintenant icy, car outre que je serois bien ayse de le voir
        pour l’estime que je fay de son merite, encore serois-je curieuse de
        sçavoir ce qu’il pourroit respondre au discours que vous tenez
        de luy. – Madame, dit Hylas, haussant un peu la voix, ne le prenez pas
        là, je croy que Lignon tariroit plustost que ses paroles, et
        c’est bien ce qui gaste tout, car encore qu’il enseigne une
        tres-pernicieuse doctrine en matiere d’amour, il sçait
        accompagner ses raisons d’une eloquence si agreable, qu’il n’est
        presque personne qui ne s’y laisse charmer.</p>
        <p>Avec semblables discours, Adamas, Bellinde et les autres, s’alloient
        divertissant, en attendant qu’il fust heure de disner, cependant que
        Silvandre qui en effect se pourmenoit avecque Tircis, faisoit tout ce
        qui luy estoit possible pour destourner ce triste berger du dessein
        qu’il avoit fait de partir de Forests. Mais toutes les raisons qu’il
        luy allegua, furent entierement inutiles, car ce pauvre
        désolé se lassant d’avoir tant de tesmoings de sa
        melancolie, s’opiniastra dans sa resolution, s’imaginant que desormais
        les bords de Lignon n’auroient pas des objects assez tristes pour
        plaire à sa douleur. Et ce fut pour cela qu’aussi-tost qu’il
        pust rencontrer Silvandre en lieu commode pour l’entretenir, il
        s’approcha de luy, et luy tint ce discours: Il n’est pas besoin, sage
        Silvandre, que je vous renouvelle par mes paroles le suject de mon
        affection, vous en avez desja une cognoissance assez grande, c’est
        pourquoy je vous parleray seulement d’un dessein que j’ay fait, pour
        avoir plus de commodité de rendre ce que je doibs à la
        memoire de ma chere Cleon. Vous sçavez que depuis le jugement
        que vous prononçastes en ma faveur, contre les importunitez de
        Laonice, je n’ay pas laissé d’en estre persecuté,
        jusqu’à ce qu’ayant ouy de sa propre bouche la trahison dont
        elle avoit usé pour se vanger de vous et de Phillis, j’entray
        dans une si forte colere contr’elle, que dés l’heure mesme elle
        abandonna le Forests; et certes ce fut bien à propos, car je ne
        croy pas qu’enfin je ne fusse sorty du respect que je doibs à
        son sexe, pour luy rendre quelque signalé desplaisir. Or n’ayant
        plus devant moy cette fascheuse, dont l’abord m’estoit insupportable,
        comme celuy de quelque hideux animal, et desirant eviter desormais sa
        rencontre, je suis resolu de me reti-<pb n="223"/>rer en quelque lieu,
        où personne ne puisse interrompre mes pensées, ny me
        divertir de ce que je veux faire, pour tesmoigner à ma Cleon
        quelle est la fidelité que je conserve pour elle. J’ay honte de
        partir sans dire le dernier adieu à Adamas et aux bergers, de
        qui j’ay eu la cognoissance, mais j’espere, cher Silvandre, que pour
        peu que vous preniez de peine à m’excuser envers eux, vous les
        obligerez facilement à me pardonner cette faute, et à
        recevoir plus de pitié pour mes ennuis, que de colere pour mes manquements.</p>
        <p>A ce mot Tircis se teut, et Silvandre ayant remarqué ce qu’il
        avoit dit de la trahison de Laonice, le pria de luy en faire le recit
        tout au long, à quoy Tircis satisfit incontinent, et Silvandre
        ravy de l’artifice qu’elle avoit inventé pour se vanger, apprit
        en mesme temps que ç’avoit esté là le suject de la
        colere de Diane, que Phillis avoit sceu desguiser si subtilement. Cette
        marque de la jalousie de sa maistresse, luy fut une assez grande preuve
        de son affection; et bien que ce contentement fust capable d’occuper
        toutes ses pensées, il ne laissa pas de representer à
        Tircis le peu de suject qu’il avoit de s’esloigner d’un lieu, où
        tout le monde l’aymoit, pour aller vivre en quelque desert, où
        son corps seroit exposé à la barbarie de mille animaux,
        qui feroient tous les jours quelque nouveau dessein sur sa vie, et qui
        chercheroient à tous moments le moyen de le surprendre, pour
        plaire à leur insatiable faim. Mais le desolé au lieu de
        se laisser toucher à ces raisons: Leur cruauté,
        respondit-il froidement, ne sçauroit estre si grande que celle
        de mille souscis qui m’affligent. Mon desespoir est en tel poinct,
        qu’il me fait aymer tout ce qui peut avancer ma fin, et plust au Ciel
        que sans crime je pusse faire moy mesme cet office: Tu sçaurois,
        Cleon, combien peu je serois avare de mon sang, et tu verrois avec
        quelle diligence je te remettrois l’ame de Tircis qui languit dans un
        supplice pire mille fois que la mort, en attendant qu’il te revoye, et
        qu’il ait l’honneur de jouyr sans trouble de la douceur de tes
        embrassements. Disant cela, ses yeux qu’il tenoit ouverts contre le
        Ciel, laisserent couler de grosses larmes, dont Silvandre fut tellement
        esmeu, qu’il luy fut impossible de retenir les siennes, et cependant
        qu’il employoit en vain son mouchoir pour en arrester le cours, il
        pensoit à la constance de Tircis, et faisant apres cela des
        reflexions sur soy-mesme, il consideroit quelle seroit sa douleur, si
        par un semblable accident il venoit à perdre Diane.</p>
        <p>Ils furent ainsi quelque temps sans parler, se pourmenants <pb n="224"/>
        tousjours dans le bois, mais Silvandre reprenant la parole: Je vois
        bien, luy dit-il, cher Tircis, que vostre ressentiment est juste, et
        qu’on ne sçauroit condamner dans vostre douleur, autre chose,
        que cet excez qui vous porte à nous vouloir quitter; car ayant
        contracté icy des habitudes qui peuvent estre utiles à
        vostre repos, je regarde que sans estre ennemy de vous-mesmes, vous ne
        pouvez vous resoudre à vous en esloigner. Nostre vie est assez
        douce, nostre conversation n’a rien de barbare, et quand il vous
        arriveroit quelque mal, il n’est lieu au monde où vous deviez
        esperer tant d’assistance, que vous en rencontrerez parmy nous. – Mon
        repos, repliqua Tircis, depend du dernier moment de ma vie, qui
        n’arrivera jamais si-tost, qu’il ne soit prevenu par mes souhaits, et
        par les desirs de Cleon, qui m’aymant sans doute plus qu’elle n’a
        jamais fait, m’accuse de paresse, et me blasme dequoy je suis si
        long-temps sans la revoir. Je vous supplie donc par la chose du monde
        qui vous est la plus chere, de ne treuver plus mauvais que je suive ma
        premiere resolution, et de vouloir prendre la peine d’assurer Adamas,
        et ceux de qui mon nom est cognu, qu’en quelque lieu que le sort
        conduise mes pas, je conserveray inviolable, le souvenir que je doibs
        à leur courtoisie. – Mais, adjousta Silvandre, dites moy pour le
        moins, où vous avez resolu d’aller, afin que nous puissions
        apprendre quelquefois de vos nouvelles, et vous faire part de ce qui se
        passera sur les rives de nostre bienheureux Lignon. – Il me seroit
        difficile, respondit le desolé, de vous dire ce que je ne
        sçay pas moy-mesme. Je pars sans autre dessein que de me
        confiner dans la premiere horreur que me presentera la Nature, parmy
        des bois ou des rochers; c’est pourquoy je vous conjure de n’en estre
        point en peine, et de croire que ne meritant pas l’honneur d’estre en
        vostre souvenir, je n’ay garde de presumer que vous veuilliez donner
        à vos pensées un object si desplaisant que le mien.
        Disant cela, il embrassa Silvandre, et Silvandre serrant de mesme
        Tircis entre ses bras: Puissiez-vous, luy dit-il, rencontrer toutes
        choses favorables à vos desirs. – Et vous, Silvandre, repliqua
        Tircis, puissiez-vous jouyr bien tost des faveurs
        que le Ciel doibt à vostre merite.</p>
        <p>A ce mot il se separerent, et Tircis s’estant enfoncé dans le
        bois sans sçavoir seulement où il devoit aller, Silvandre
        se remit dans la grande allée, et reprit le chemin de la maison
        d’Adamas. Il ne sçavoit pas encore les malheurs que luy
        preparoit le retour de Paris, et c’est sans doubte qu’il n’eust pas
        esté si-tost adverty <pb n="225"/> de son arrivée, si de
        fortune Lucindor se promenant avecque un jeune homme qui luy avoit
        apporté des nouvelles de Lyon, ne l’en eust informé comme
        d’une tres-agreable nouvelle. Il luy parla aussi de Bellinde, et ce
        berger qui se doubta incontinent du suject de leur voyage, receut en ce
        moment un si sensible coup, qu’il ne put s’empescher d’en faire voir
        les marques dans le changement de son visage, il cacha toutefois au
        chevalier le suject de son ressentiment, et de peur qu’on l’eust
        accusé de manquer de</p>
    </div>
    <div type="contentc">
        <p>civilité, si ayant sceu la venue de Bellinde, il ne luy fust allé</p>
        <p>rendre ce qu’il luy devoit, il resista aux pensées, qui</p>
        <p>luy persuadoient que, puisqu’elle n’estoit venue</p>
        <p>que pour le contentement de Paris, il en devoit</p>
        <p>fuyr la presence. Il entra donc dans la</p>
        <p>maison, où Bellinde le receut avec des</p>
        <p>caresses extraordinaires, et comme</p>
        <p>si l’on n’eust attendu que luy</p>
        <p>pour disner, à peine fut-il</p>
        <p>dans la sale, que toute</p>
        <p>la compagnie se</p>
        <p>mit à table.</p>
        <p>[227]</p>
    </div>

</body><back>
<div>
<p/>
</div>
</back></text></TEI>
