<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_lite.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Seconde partie – Livre IV</title>
                <title type="partie">02</title>
                <title type="livre">04</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="free">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA SECONDE PARTIE D’ASTRÉE</head>
        <head type="chapitre">LE QUATRIESME LIVRE</head>
        <milestone unit="line"/>
        <p>C’estoit la coustume des bergeres de Lignon de ne
        rencontrer jamais estranger, sans luy offrir toute sorte d’assistance, leur semblant que
        les loix de l’hospitalité le leur commandoient ainsi. Ceste
        coustume convia Astrée, Diane et toute leur compagnie, de faire ces
        mesmes offres à ces belles estrangeres, et apres, leur demander la
        cause de leur voyage. A quoy Florice respondit pour toutes: Qu’estant
        envoyées en ceste contrée, par l’ordonnance d’un dieu qui leur avoit
        deffendu d’en dire encore l’occasion, elles n’oseroient luy desobeyr, que cela
        estoit cause qu’elles ne pouvoient leur satisfaire. Et s’estant enquise
        qui estoient ces bergeres, et ayant sceu de Phillis leurs noms, Florice
        s’adressant à Astrée: J’advoue, dit-elle, que j’ay
        esté aveugle de ne cognoistre pas que vous estiez la bergere Astrée, de qui la
        beauté, ne pouvant se renfermer en un si petit pays que le Forests, remplit de sa
        louange toutes les contrées d’alentour. Mais vous devez, ce me
        semble, recevoir pour excuse, qu’admirant et vous et Diane, je demeurois comme
        esblouye et confuse de trop de lumiere. Et je commence de bien esperer
        de nostre voyage, puis que d’abord nous avons faict la plus heureuse
        rencontre que nous eussions peu desirer.</p>
        <p>Astrée, pleine de civilité, luy respondit avec les plus
        honnestes paroles qu’il luy fut possible. Et, apres s’estre embrassées et
        bai­sées, Hylas les interrompant: Et quoy? Florice,
        dit-il, que vous semble de nos villages? Vistes-vous jamais rien de si beau parmy les
        artifices de vos villes? Et n’ay-je point eu raison de vous quitter
        toutes pour ces bergeres, puis que la simplicité de mon humeur
        et de mon esprit a bien plus de simpathie avec leur beauté <pb n="122"/>
        naturelle, qu’avec les ruzes et finesses dont vous usez dans vos villes? – Si
        jamais vous avez disposé vos actions, dit Flonce, avec jugement,
        j’advoue que c’a esté ceste fois, non pas pour la
        conformité des humeurs qui peut estre entre ces belles bergeres et vous, car en Cela
        vous seriez trop differents, mais parce que Hylas ayant esté
        toute sa vie volage en l’affection qu’il a portée aux autres beautez,
        deviendra sans doute constant a ce coup, si pour le moins la perfection de la
        beauté a puissance de le faire. Et quant à moy, je le
        crois, puis que ne voyant rien de mieux en quelque autre lieu où il puisse
        aller, s’il a de la raison, û sera contraint de s’arrester icy. – C’est
        à moy de respondre, dit Phillis, car Hylas est mon serviteur; et toutesfois je
        ne respondray pas de sa fidelité, puis que, regardant vostre
        visage qu il a ayme, et depuis cessé d’aimer, je tiens que ce n’est pas la
        beauté qui le rend amoureux. – Et que pourroit-ce donc estre? interrompit
        Hylas – Une imprudente humeur de changer, respondit Florice, et
        une certaine legereté d’esprit, qui ne le laisse jamais vingt
        quatre heures en mesme opinion. – Vous estes partie, repliqua Hylas, le
        jugement que vous, en faictes, est suspect. – Je vous asseure,
        respondit-elle, que si vous croyez que je sois partie offensée,
        je vous remets librement l’injure, puis que je suis beaucoup plus
        obligée à vostre changement que je n’eusse receu de satisfaction de vostre
        constance. Et si vous me dites partie pour pretendre quelque chose en
        vous, croyez, Hylas, que je quitte de bon cœur ma prétention
        à qui la voudra, et qu’il m’obligera plus en la rece­vant, que je ne
        penseray de luy avoir fait de l’avantage en luy faisant cette donation. – Vous avez
        raison, respondit Hylas a moitié en colere, de faire de cette
        sorte vos presens de moy, car vous en pouvez disposer aussi librement que des estoiles.</p>
        <p> Cependant Paris s’estoit adressé à Diane, et apres
        l’avoir saluée. C’est bien, dit-il, la plus heureuse rencontre que j’eusse peu desirer
        que celle de vous avoir trouvée icy où je l’esperois le
        moins. Elle l’est pour moy, dit Diane, puis qu’elle, nous donne le bien de vostre
        compagnie, si ce n’est que ces belles estrangeres nous la ravissent:
        Elle sousrit à ce mot, sçachant bien que Pans 1’ aymoit,
        de sorte qu’il n’avoit garde de la quitter pour quelque autre que ce fust. Que si ce
        sousris donna du contentement à Pans, il fat bien un contraire
        effect en Silvandre, qui n’ignorant point 1’amour de Paris, ne se peut
        deffendre des pointes de la jalousie en voyant le bon accueil qu’on
        faisoit à son rival; et cette experience eust <pb n="123"/> eu plus
        de force à luy faire advouer que la jalousie procedoit d’amour, que
        toutes les raisons qu’eust peu alléguer Phillis contre luy. Et à
        la verité il n’y avoit rien qui peut, ce luy sembloit, emporter quelque advantage
        sur l’ame altiere de Diane, que la grandeur du pere de Paris. La
        bergere qui avoit quelque incli­nation à ne point hayr
        Silvandre, y prit garde aussi fit bien Laonice, quoy que le berger dissimulast le
        mieux qu’il luy fut possible; mais les yeux d’amour, et de la malice
        sont trop aigus pour ne percer tous les voiles qu’on leur veut opposer.
        Et la cognoissance qu’il leur en donnoit eust esté beaucoup plus
        grande, si Astrée ne les eust separez; mais desirant avec
        passion de parachever son voyage, elle rompit bien tost compagnie à ces
        estrangeres et se remit en chemin.</p>
        <p>Et parce que Paris avoit pris soubs les bras Diane, Silvandre s’en alla
        vers Phillis, qui le voyant venir: Voilà que c’est, luy
        dit-elle, nous sommes tous deux de surplus, et quand nous ne serions point icy, l’on
        ne laisseroit pas de s’entretenir. – A ce coup, dit Silvandre,
        j’advoue, mon ennemie, que vous avez barre sur moy, et que je n’ay rien
        à repliquer sur ce que vous dites; je plie patiemment les
        espaules, et paye de cette sorte le tribut de mon peu de merite sans murmurer.</p>
        <p>Lors qu’elle luy vouloit respondre, Hylas survint, qui, sans se soucier
        de ces estrangeres, s’en courut apres Phillis, laissant Palinice,
        Circéne et Florice, tout ainsi que s’il ne les eut jamais aimées. Diane
        qui admiroit cette humeur, ne peut s’empescher d’en faire signe
        à Phillis, qui de son costé le regardoit en pitié, et
        l’estimoit l’unique
        en son espèce, et apres l’avoir consideré quelque temps
        de cette sorte : Me direz-vous la verité, Hylas? luy dit-elle. – En
        pouvez-vous faire doute, respondit-il, voyant combien je vous aime, puis que pour vous
        suivre je laisse toutes celles que j’ay aimées? – Cette preuve,
        continua Phillis, n’est pas petite. Mais je doute infiniment de ce que
        je vous veux deman­der. Dites-moy donc, avez-vous aymé ces
        estrangeres que vous venons de laisser? – Vous le pouvez apprendre, respondit-il,
        par les paroles de Florice: – Je ne fais pas, dit-elle, cette demande
        sans raison; car si vous les avez aimées, comment les avez-vous
        si tost laissées en ce lieu, où elles sont mesmes estrangeres? – Tout
        ainsi, respondit Hylas, qu’autresfois j’en ay laissé d’autres
        pour elles, de mesme je les laisse maintenant pour vous. Et je confesse bien
        que si l’amour que je vous porte n’eust eu plus <pb n="124"/> de puissance
        sur moy que la civilité, j’eusse esté en quelque sorte
        obligé à quelque
        assistance; mais je vous aime tant, que je ne puis avoir autre
        consideration que celle qui depend de mon amour. – Je ne nie pas, dit
        Phillis, que vous ne m’obligiez beaucoup, mais je vous admire en
        ce que les ayant aimées, vous en faites à cette heure si
        peu de conte. – Je les ay aimées, respondit Hylas, mais je ne les ayme
        plus, et parce que l’amour me retenoit autre­fois aupres d’elles,
        maintenant que cette amour est morte, elle ne le peut plus faire, et me semble
        qu’en cela il n’y a pas grand. subject d’admiration, ou de mesme il
        faudroit s’es tonner de voir un homme libre, lors que la corde qui le
        souloit lier se seroit usée et rompue. – Je crois, interrompit
        Silvandre, que Hylas n’a. jamais aimé ces belles estrangeres;
        car autrement il les aimeroit encores, d’autant que les liens d’amour ne se
        peuvent ny user ny rompre. – S’ils ne peuvent estre usiez ny rompus,
        respondit Hylas, ils sont donc bien aisez à desnouer. – Tant
        s’en faut, repliqua Silvandre, tous les nœuds d’amour sont Gordiens. – Si cela
        est, dit Hylas, j’ay donc la mesme espée de celuy qui jadis ne
        les pouvant desnouer, les coupa; car je sçay bien que je me suis
        defiait de ceux de plusieurs. – Ne croyez point, adjousta Silvandre, que vous
        les ayez aimées, car vous les aimeriez encores. – Je ne croy
        pas, dit Hylas, ce que je sçay; c’est pourquoy, sçachant
        tres-asseurement ce que je dis, pour vous faire plaisir je ne le croyray pas. Et vous, pour
        ne m’importuner d’avantage, demeurez en vostre humeur melancholique,
        sans m’embrouiller d’avantage le cerveau de vos impertinentes opinions.</p>
        <p>Phillis, qui estoit discrette, voyant que Hylas relevoit la voix avec
        colere, luy dit pour l’interrompre: Encor faut-il, Hylas, que je me
        fasche contre vous, de ce que vous m’avez empesché de
        sçavoir les nouvelles que ces estrangeres avoient commencé de raconter. – Ma
        maistresse, respondit-il, j’aymerois mieux ne les avoir jamais
        aimées, que si elles est oient cause que vous eussiez quelque mauvaise
        satisfaction de moy. – Je sçay bien, respondit Phillis, que
        l’amour que vous leur avez portée, et la satisfaction dont vous parlez, ne
        vous pressent gueres, car puis que vous ne les aymez plus, que vous peut
        importer de les avoir, ou ne les avoir pas aymées? – Et quoy,
        ma belle maistresse, repliqua Hylas, vous n’estimez donc point les contentements
        qui sont passez? – Si mon bien ne continue, dit Phillis, le souvenir
        de ne l’avoir plus m’afflige, et ne m’en laisse rien que du regret. –
        <pb n="125"/> De sorte, continua Hylas, que les services, qu’on vous a
        faits, huict jours apres sont mis à neant: voilà qui ne
        va pas mal pour Hylas!</p>
        <p>Silvandre prenant la parole pour Phillis: Vostre maistresse, luy
        dit-il, ne parle pas des services, mais des contentemens receus; et
        avant que de vous en plaindre, il faut sçavoir d’elle si vos
        ser­vices sont mis en ce rang. Hylas respondit: Ceux qui se defient de leurs
        merites peuvent entrer en cette doute, comme vous, mais non pas moy,
        Silvandre, qui sçay que toute amour ne se peut payer que par
        amour, et que celle à qui j’ay adressé la mienne, a trop d’esprit
        pour ne la recognoistre, et trop de jugement pour ne l’estimer.</p>
        <p>Le berger vouloit respondre lors que Phillis reprit la parole:
        J’estime Hylas, dit-elle, comme je dois, et je recognois ses merites
        pour estre tres-dignes d’estre aymez, et ne faut pas qu’il pense que je
        perde la memoire de ses services, car continuant de m’aymer, ils seront
        tousjours comme presents. Et si cette declaration luy est agreable, je
        luy veux faire une requeste, qu’il me doit accorder, s’il ne veut que
        j’aye opinion qu’il ne m’ayme pas bien. – Commandez-moy, dit Hylas,
        tout ce qu’il vous plaira, hors mis deux choses, à
        sçavoir que je meure, ou que je me departe de l’affection que je vous porte; car si
        j’estois mort, je ne vous pourrois plus aymer, et si je ne vous aymois
        plus, je perdrois le plaisir que j’ay d’estre aymé de vous. – Et
        vous, et l’amour que vous me portez, respondit Phillis en sousriant, serez
        immortels, si vous ne mourez que par ma volonté; mais ce que je
        desire, c’est d’entendre de vostre bouche ce que vous nous avez
        empesche d’apprendre de celle de Florice. Diane qui ouyt cette demande,
        et qui s’ennuyoit fort de la grande chaleur qu’il faisoit, dit: Je
        trouve que si nous rencontrions quelque lieu commode pour passer cette
        grande ardeur du soleil, il y auroit bien du plaisir de donner une
        heure d’audience à Hylas, car je m’asseure
        que son discours ne sera point ennuyeux.</p>
        <p> Astrée qui, encore que fort desireuse d’achever son voyage,
        cogneut bien qu’elle disoit vray, pour ne contrarier seule à la
        vo­lonté, et à
        la commodité de toutes les autres, s’approcha d’elle, et dit
        qu’elle vouloit estre de la partie. – De sorte, adjousta Hylas, qu’il ne
        tiendraqu’à moy, que vous ne m’escoutiez. Et, à la
        verité, je serois de mauvaise compagnie, si en me plaisant moy-mesme, je n’estois bien aise
        de vous contenter; car ne croyez pas que ce <pb n="126"/> ne me soit
        presque autant de plaisir de repenser à mes premieres amours,
        que si j’estois encores amoureux, et que les mesmes choses fussent presentes,
        parce que la plus part des plaisirs d’amour sont plus en l’imagination
        qu’en la chose mesme. Et quand on raconte ce qui s’est passé,
        l’ame jette sa veue sur les images qui luy en sont restées en la
        fantaisie, et les voit alors comme si elles estoient presentes. Et par ainsi, pour
        le contentement de toute cette compagnie, il ne faut que trouver un
        lieu commode où l’ombre nous deffende des rays du soleil. – II
        seroit impossible, respondit Silvandre, qu’en tout le bois on peut rencontrer
        une place plus commode que celle de la source de ce petit ruisseau que
        vous voyez; car la fraischeur de l’ombre et le doux murmure de l’eau
        qui coule parmy le gravier, convie chacun à s’y arrester, et ce
        qui est de meilleur, c’est que nous ne nous destournons point de nostre chemin.</p>
        <p>A ce mot, se mettant devant au grand pas, toute la troupe le suivit,
        bien ayse d’éviter l’incommodité du chaud. D’abord
        cha­cun mit les mains dans la fontaine, et n’y eut celuy qui n’en prist dans la bouche
        pour se rafraischir, et puis choisissant les places les plus commodes,
        ils s’assirent tous à l’entour de cette belle source, horsmis
        Silvandre, qui estant monté sur un grand cerisier, qui mesme
        leur faisoit ombrage, leur jet toit en bas des branches chargées de
        fruicts. Et, apres en avoir choisi quelques unes des plus belles, les vint
        presenter à Diane, qui en donna à Paris et aux bergeres,
        non toutesfois sans en choisir une qu’elle donna à Silvandre, en luy disant:
        Tenez, Silvandre, c’est ainsi que je vous fais part de vos biens. – Pleust
        à Dieu, dit-il en la recevant et luy baisant la main qu’elle luy
        tendoit, que vous receussiez d’aussi bon cœur tout ce que je vous
        donne, que cette part que vous me faites, m’est agreable.</p>
        <p>Et prenant place le mieux qu’il peut aupres d’elle, lors que les
        cerises furent parachevées, Hylas commença de parler de cette sorte:</p>

        <milestone unit="line"/>
        <milestone unit="line"/>
        <head type="chapitre">HISTOIRE DE PARTHENOPÉ, FLORICE ET DORINDE</head>
        <milestone unit="line"/>
        <p>Je me suis moqué bien souvent en ma pensée,
        de ceux qui blasment l’inconstance, et qui font profession d’en estre plus <pb n="127"/>
        ennemis, considerant qu’ils ne peuvent estre tels qu’ils se disent,
        qu’ils ne soient eux mesmes plus inconstans que ceux qu’ils
        ac­cusent de ce vice. Car lors qu’ils deviennent amoureux, n’est-ce pas de la
        beauté, ou de quelque chose qu’ils remarquent en la personne qui
        leur est agreable? Or si ceste beauté vient à defaillir,
        comme c’est sans doute que le temps emporte cest advantage sur toutes les belles, ne
        sont-ils pas inconstans d’aymer ces laids visages, et qui ne retiennent
        rien de ce qu’ils souloient estre, sinon le seul nom de visage? Si
        aymer le contraire de ce que l’on a aymé est inconstance, et si
        la laideur est le contraire de la beauté, il n’y a point de doute
        que celuy conclut fort bien, qui sous-tient celuy estre inconstant, qui
        ayant aymé un beau visage, continue de l’aymer quand il est
        laid. Ceste consideration m’a fait croire, que pour n’estre inconstant, il faut
        aymer tous]ours et en tous lieux la beauté, et que lors qu’elle
        se sépare de quelque subjet, on s’en doit de mesme separer
        d’amitié, de peur de n’aymer le contraire de ceste beauté. Je sçay
        bien que la vulgaire opinion tient tout le contraire; mais il me suffit pour
        responce, de dire que le peuple est ignorant, et qu’en cecy il en rend
        une veritable preuve. Ne trouvez donc estrange, ma maistresse, ny vous,
        gentil Paris, si, vous racontant ma vie, vous oyez plusieurs semblables
        changements; car je suis si soigneux de ne contrevenir à cette
        constance, que j’ay mieux aymé de quitter toutes celles que j’ay
        aymées jusques icy que de faillir envers elle.</p>
        <p>Vous avez desja sceu le subjet qui me sortit de Camargue, quel fut mon
        voyage jusques à Lyon, pourquoy j’aimay Palinice et Circéne. Et lors
        que j’ay interrompu Florice, elle vouloit raconter comment elle me
        surprit; mais parce qu’elle a oublié des choses qu’il est
        necessaire que vous sçachiez, je reprendray ce qu’elle a teu finement, et
        puis je continueray de vous dire le reste de ma vie pourveu que nous ayons assez de temps.</p>
        <p>Sçachez bien, ma maistresse, que Clorian à la
        verité fut tres-mal avisé
        de me donner charge de parler à Circéne pour luy, puisque
        ce n’est pas astre bien conseillé de choisir en cela un amy qui soit plus
        honneste homme que celuy qui l’envoyé, y ayant trop de danger, voire
        estant presque inevitable, que ce mal-avisé ne demeure amant, et que l’autre
        ne demeure aymé, parce que si celle à qui l’on s’adresse
        a de l’esprit, elle recevra tousjours plus-tost ce qui vaut le mieux; et puis c’est
        prendre un mauvais lustre que de se servir et accompagner d’un plus
        honneste homme que <pb n="128"/> l’on n’est pas. Il est certain que quand
        j’allay avec Palinice trouver Circéne pour Clorian, mon dessein
        estoit de le servir en amy, et de rapporter tout ce qui’me seroit possible
        à son contentement. Mais aussi tost que je vis cette Me, je me ressouvins
        que j’en est ois amoureux depuis que je l’avois veue la nuict dans le
        temple; de sorte que je vis bien qu’il faloit que je contrevinsse ou à
        l’amitié, ou à l’amour. Et apres que j’eus longuement
        debatu et pour l’un et pour l’autre, à sçavoir à qui cederoit, en
        fin je conclus qu’il faloit que le nouveau venu quittast la place à l’autre. Mais je
        n’eus pas plustost fait cette resolution, que l’amour incontinent me
        representa qu’il-estoit nay en mon ame aussi tost presque que j’estois
        nay, et que l’affection que je portois à Circéne, avoit?
        devancé celle que j’avois depuis eue pour Palinice, qui estoit cause de
        l’amitié de Clorian. Et par ainsi l’amitié estant venue long temps apres
        l’amour, fus-je injuste d’ordonner qu’elle cederoit? Nullement, ce me semble,
        puis que nous voyons que les loix appreuvent ceste primogeniture des
        peres envers leurs enfans, et qu’ail me semble mesme que la nature le
        vueille ainsi. Voilà donc la raison qui me fit parler à
        Circéne de la sorte que Florice vous a dit, et jugez si je pouvois avoir outre cela
        plus d’obligation au contentement de quelque autre, qu’au mien propre.</p>
        <p>Qu’elle ne m’aille donc point reprochant que j’ay trahy mon amy; car
        si de deux maux il faut tous jours choisir le moindre, et si l’homicide
        de soy-mesme est plus grand que de quelque autre que ce soit, qui dira,
        s’il n’est hors du sens, que je n’aye bien fait de trahir plustost une
        amitié qu’un amour, et d’avoir plus d’esgard à la
        conservation de ma vie et de mon contentement, qu’à celle de Clorian? Clorian
        m’ayme et j’ayme Circéne. Clorian me prie de parler pour luy à
        Circéne, et mon affection me fait la mesme requeste pour moy. Si je ne satisfais
        à Clorian, j’offence l’amitié que je luy porte; si je ne
        satisfais à mon affection, j’of­fense Circéne, et Hylas. J’ayme Clorian,
        j’ayme aussi Hylas, et par là vous voyez que ces deux amitiez pour le moins
        se contrepesent, car j’ayme bien autant Hylas que Clorian, voire eust-il
        avec luy tout le reste du monde. Mais l’amour que je porte à
        Circéne se joignant à l’amitié que je me porte, appesantit de cette
        sorte ce costé de la balance, que je ne tournay pas
        seulement les yeux sur Clorian, pour voir quel estoit son poids.</p>
        <p>Je me laissay donc emporter à ce que je me devois, et pour vous
        monstrer que j’avois raison, les dieux approuverent mon <pb n="129"/>
        dessein, le favorisant tellement, que Circéne, apres avoir
        esté recherchée de moy quelque temps, m’aima en fin peut-estre autant
        que je l’aimois; et quand vous sçauriez les asseurances que j’en ay
        receues, je veux croire que vous en diriez autant que moy. Mais parce qu’elle
        avoit des personnes à qui elle de voit donner de la
        satisfaction, et particulierement à sa mere, elle me pria de trouver bon qu’elle
        feignist d’aimer Clorian, parce qu’il y avoit apparence de mariage
        entre eux, estant d’une mesme ville, et d’une mesme condition. Et de
        plus, Clorian estant fort riche, sa mere sans doute auroit cette
        recherche agreable, au lieu que si la mienne eust esté
        descouverte, parce que j’estois estranger, et qu’on ne sçavoit pas mesme si
        je n’estois point marié, elle l’eust desapreuvée, et luy
        eust peut-estre deffendu de me voir.</p>
        <p>Je fus tres-aise qu’elle m’eust fait cette ouverture, d’autant que je
        ne sçavois plus avec quelles paroles je devois entretenir
        Clorian plus longuement, luy ayant desja dit toutes les excuses que je pouvois,
        parce que luy qui me voyoit d’ordinaire pres de Circéne,
        feignant que c’estoit pour parler pour luy, il commençoit d’entrer en doute
        de moy, voyant que je ne faisois rien à son advantage. Je fis donc
        entendre à Circéne tout ce qui s’estoit passé entre Clorian et moy,
        et la charge qu’il m’avoit donnée de luy en parler. Mais, belle maistresse,
        je la luy dis en me moquant de luy, et le mesprisant bien fort, de peur que
        si je luy eusse repre­senté son affection telle que je
        l’eusse bien sceu faire, elle n’eust pris quelque envie de l’aimer. Et je le fis si
        dextrement, que Circéne eut plus de volonté encores de se
        servir de luy pour m’aymer avec moins de soupçon, et me dit, que la raison qui
        luy en avoit fait faire choix, estoit que sa mere le luy avoit bien souvent
        pro­posé pour mary, et qu’elle avoit bien recogneu qu’il ne
        luy vouloit point de mal. Je me retire donc en cette intention vers Clorian,
        à qui je faints un long discours pour luy faire trouver meilleur ce que je
        luy voulois dire. Je luy raconte des paroles, des responses, et des
        repliques merveilleuses que je disois avoir faites à son
        advantage, et dont il n’avoit pas esté dit un mot; et en fin je l’asseure que
        la declaration qu’il luy fera de son affection luy. sera agreable. Les
        remerciement qu’il me fit furent grands, et plus encor les offres de me
        servir en semblable occasion, dont je le remerciois de bon cœur, ne
        desirant pas d’estre entre ses mains,-comme je le tenois entre les miennes.</p>
        <p>En fin il se resolut de parler à Circéne, selon mon
        advis, et se <pb n="130"/> prepara à cette rencontre avec autant de crainte et de
        battement de cœur, que s’il eust deu entrer en camp clos contre le plus
        vail­lant champion de tous les Francs. Si est-ce que le courage que
        je luy donnois, et l’asseurance que ses paroles seroient bien receues, luy
        firent en fin surmonter la crainte qui l’en avoit si long temps
        empesché. Et trouvant la commodité de luy parler, il luy
        dit son intention, avec les meilleures paroles qu’il peut inventer, desquelles
        la conclusion fut, qu’il luy portoit tant de respect, que sans moy il
        n’eust jamais eu la hardiesse de luy declarer son affection, encor
        qu’elle fust si juste, et si pleine d’honnesteté, ne tendant
        qu’à l’espouser, qu’il penseroit bien qu’autre qu’elle ne s’en
        sçauroit offenser. – A la verité, luy respondit-elle, vous avez un fort
        bon amy en Hylas, et vous le devez croire tel, et le conserver par tous les
        moyens qui vous seront possibles, y ayant plus d’un mois que
        continuellement il me parle de vous. Vous entendrez par luy que je ne
        suis pas si mécognoissante que vous m’estimez, et que je
        sçay bien qu’une personne de vostre merite oblige une fille, quand il la
        recherche avec le dessein que vostre amy m’a asseure que vous avez.
        Cela estant, vous devez croire que je vivray avec vous, comme le
        requiert une si honneste affection; mais je seray tres-aise que Hylas
        soit tesmoin de tout ce qui se passera entre
        nous, afin qu’il condamne celuy qui aura le tort.</p>
        <p>J’abregeray ce discours, ma belle Phillis, parce que si je me voulois
        autant arrester en tous les autres, il faudroit un siecle pour vous redire les accidens qui me sont arrivez.</p>
        <p>Sçachez donc que depuis ce jour, voilà Clorian tellement
        em­barqué, qu’il n’y avoit point de moyen de l’en retirer. Et parce que les parens
        commencerent de s’en prendre garde, il fallut que je fisse entendre
        à la mere, que Clorian avoit dessein de l’espouser et que d’autant que
        j’avois jugé ce parti n’estre point desadvantageux pour
        Circéne, j’y avois apporté tout ce qui m’avoit esté possible, mais que
        n’en ayant point parlé à son pere, et à sa mere, il desiroit
        que cette declaration fust secret te. La mere de Circéne, qui sçavoit que
        Clorian estoit riche, et bien apparenté, me remercia de ce bon office, et en
        fin me pria, que s’il avoit cette volonté, il luy en dist quelque
        chose, et qu’elle le tiendroit si secret qu’il luy plairoit, mais qu’elle
        desiroit avoir cette satisfaction de luy. Je l’asseuray qu’il n’y
        manqueront point; et de fait, quelques jours apres, nous l’allasmes
        trouver en son logis, où Clorian luy en dit encore plus que je
        n’avois fait. <pb n="131"/> Voilà donc toutes choses en-bon estat; car pour
        moy j’estois bien venu aupres de la mere, tres bien aupres de Clorian, mais
        mieux encores auprés de Circéne. Or voyez à quoy
        je fus reduit pour faire semblant que je n’estois point amoureux de cette belle fille:
        j’estois contraint de quitter la place à Clorian, et de parler
        pour luy. S’il y avoit quelque compagnie, je me mettois devant eux, à
        fin que, sans estre veu, Clorian luy baisast les mains, mais je mourois
        quand je voyois que quelquefois il luy baisoit la bouche, et toutesfois
        cela est bien souvent advenu en ma présence. Et quoy qu’il me
        déplust beaucoup, et plus encores à Circéne, si nous y
        contreignions-nous pour avoir subject de vivre privement, elle et moy, car la chere qui
        croyoit que je n’y fusse que pour Clorian, m’en donnoit toutes les
        commoditez que je voulois. Voire je diray bien d’avantage: je luy
        portois les lettres que Clorian luy escrivoit, et le plus souvent je
        faisois la response, et elle ne faisoit que la rescrire, et Dieu
        sçait si c’estoit sans rire, et sans
        bien passer nostre temps à ses despens.</p>
        <p>Je vivois donc de ceste sorte, le plus content homme du monde, lors que
        la fortune voulut tourner la roue tout à rebours; toutesfois je
        n’en eus pas tant de mal qu’un autre eust bien peu recevoir, ayant une
        très-bonne recette à toutes ces maladies. Les festes des
        Bacchanales estoient presque parachevées, lors que Clorian et moy nous
        resolumes de maintenir un tournoy. Clorian fit paindre pour sa devise une
        Circé, avec le visage de Circéne, qui transformoit par ses breuvages
        les compagnons d’Ulysse en diverses sortes d’animaux, avec ce mot L’AUTRE
        AVOIT MOINS DE CHARMES. Quant à moy, n’osant me declarer comme
        luy, je voulus, un peu déguiser son nom, et peignis une Sirene, et
        Ulysse lié dans son vaisseau avec ces mots: QUELS LIENS FAUDROIT-IL? Je pensois
        avoir bien travaillé, et qu’elle m’en seroit infiniment
        obligée, et voyez ce qui en advint.</p>
        <p>Il y avoit de fortune une belle fille dans Lyon, qui se nommoit
        Parthenopé, assez voisine du logis où je demeurois, avec
        laquelle toutesfois je n’avois jamais eu grande familiarité, et si n’en
        sçaurois dire la cause, car ce n’estoit pas mon humeur d’avoir de belles
        voisines sans les visiter. Quand je fus sur les rangs, et que chacun
        eust dit son avis de nostre entrée dans le champ, les plus
        curieux voulurent deviner nos devises. Quant à celle de Clorian, il n’y
        eust celuy qui ne la devinast aisément, le visage de Circéne
        et l’equivoque du nom la decouvrant assez. Mais pour la mienne, <pb n="132"/> il n’y avoit
        personne qui en peust venir à bout. En fin, un vieil chevalier
        qui estoit parmy les dames, sur l’eschaffaut où estoit
        Circéne, et Parthenopé, et que l’aage dispensoit de vestir le harnois,
        respondit froidement: II est aisé de descouvrir son intention. Et lors,
        s’adressant à Parthenopé: C’est pour vous, la belle, luy
        dit-il, qu’il entre au camp. Elle rougit, car elle se sentoit accusée à
        tort, et luy respondit comme surprise: Si c’est pour moy, il est vrayment bien
        secret et dissimulé, puis qu’il ne m’en a rien dit. – Prenez
        garde, respondit Circéne, qui se sentoit picquée, que vous ne le
        soyez plus que luy, en le voulant dissimuler mieux qu’il n’a sceu faire. – II
        m’est aisé, respondit Parthenopé, de dis­simuler une
        chose que je ne sçay pas, ny celuy non plus qui l’a dite, sinon par opinion. –
        Si vous voulez sçavoir, respondit le vieil chevalier, qui me l’a fait
        juger ainsi, je le vous diray, et m’asseure que vous ferez un jugement
        semblable au mien. – Je seray bien aise, respondit-elle, d’apprendre ce
        secret de vous. – Vous voyez, reprit alors le vieil chevalier, qu’il
        porte une Sirene en son escu, avec ces mots:
        <i>quels liens faut-il?</i>
        Il ne pouvoit vous nommer plus clairement que par la peinture d’une
        Sirene, parce que les anciens ont tenu que les Sirenes estoient trois
        filles d’Achelois, et de la nymphe Calliope, et se nommoient
        Ligée, Leucosie, et Parthenopé; et vous, vous appelant
        Parthenopé, il estoit bien malaisé qu’il peust vous faire voir plus clairement son
        intention, que par une Sirene, et un Ulysse lié à l’arbre de son
        vaisseau, voulant entendre qu’il n’y a rien qui le peust empescher de se donner à
        vous, si par vos faveurs vous le vouliez rendre vostre.</p>
        <p>Alors toute la trouppe frappant des mains, s’escria: Ah
        Parthenopé! vous nous l’avez tenu bien secret, mais il vaut autant l’advouer
        maintenant que de le nier. – Quant à moy, dit-elle, ce m’est
        tout un, et que cela soit, ou non, il m’importe fort peu. –Vous ne vous
        fascherez donc point, dit Circéne, que nous le nommions vostre
        chevalier? – Je ne m’en soucie point, dit-elle, mais prenez garde que
        vous ne l’accusiez à faux. Ce bruit courut incontinent parmy les
        dames, que j’estois le chevalier de la Sirene, et Clorian de Circéne,
        et qu’on verroit laquelle auroit meilleure fortune en ce tournoy. Quant à
        moy, je n’en sçavois rien, et prenois bien garde que quand je passois
        sous l’eschaffaut de Circéne, elle me crioit: A Dieu chevalier de
        Parthenopé, mais je ne sçavois ce qu’elle vouloit dire.
        <pb n="133"/> En fin le tournoy parachevé, chacun se retira, et nous semblant
        d’avoir bien faict nostre devoir, Clorian et moy, aussi tost que nous fusmes
        desarmez, et que nous eusmes changé d’habit, nous allasmes chez
        Circéne. Mais elle, qui estoit infiniment picquée contre
        moy, ne me fit pas l’accueil qu’elle souloit; au contraire, quand je luy voulois
        parler, elle ne me disoit autre chose, sinon: Laissez moy en paix,
        chevalier de la Sirene. Et se tournant de Vautre costé, avec une
        façon de mespris, ne me respondoit qu’avec peine.</p>
        <p>J’estois tant innocent de ce qu’elle m’accusoit, que je n’y songeois
        point, et ne sçavois pourquoy elle me traittoit de cette sorte,
        si ce n’est que je ne me fusse pas bien acquitté à son
        gré de l’entreprise
        que nous avions faite, d’estre les soustenans en ce tournoy. Mais ne me
        semblant pas que j’eusse plus mal fait que mon compagnon, et voyant
        qu’elle luy faisoit bonne chere, je ne sçavois qu’en penser. Je
        me retire ce soir sans en sçavoir autre chose, car je ne peus tant
        faire que de parler à elle en particulier; je m’en vais donques un
        peu mal satisfait de ma fortune, mais le lendemain il m’advint une rencontre
        qui ruina tout le reste de mes affaires.</p>
        <p>Estant le matin dans le temple, j’y rencontray Parthenopé, avec
        une de ses tantes; et de fortune m’estant mis aupres d’elle, je vis qu’elle
        me regarda d’un œil qui n’estoit point ennemy. Elle estoit belle, et
        par consequent de celles que par les loix de ma constance, je suis
        obligé d’aymer. Cela fut cause que je m’approchay un peu plus
        pres d’elle; et lors que je cherchois un subject pour parler, elle
        s’aprocha et se pancha un peu de mon costé, et me dit: Comment
        vous trouvez-vous du tournoy? – Je dois faire cette demande, luy dis-je,
        aux belles dames comme vous estes, puis que le jugement vous en
        demeure. – Je ne vous demande pas, me dit-elle, comment vous vous y
        estes porté, car chacun est tesmoin qu’il ne se pouvoit mieux;
        mais je suis curieuse de sçavoir si vous ne. vous estes point
        trouvé las de la peine que vous y eustes. – Puis que vous’faites, luy repliquay-je, un
        juge­ment si avantageux pour moy, seroit-il possible que j’en
        puisse ressentir quelque peine? Nous estions en lieu, où les longs
        dis­cours n’est oient pas bien seants; cela fut cause qu’elle ne me respondit
        qu’avec un sousris, et en baissant la teste de mon costé.</p>
        <p>Or les prieres, et devotions estant finies, elles sortent hors
        <pb n="134"/> du temple; et moy, me semblant que ces dernieres paroles
        m’obligeoient à les accompagner jusques en leur logis, qui
        estoit fort proche de ce temple, je pris sous le bras Parthenopé, et par les
        chemins je sceus l’opinion que chacun avoit eue que je fusse
        entré au tournoy comme son chevalier. Quant à moy qui estois bien aise de
        couvrir l’affection que je port ois à Circéne, et qui
        outre cela n’eusse jamais refusé les bonnes graces de Parthenopé,
        luy respondis qu’il estoit vray, et que n’ayant osé le luy declarer par mes
        paroles, j’avois choisi cette voye.</p>
        <p>Apres plusieurs discours, et que nous fusmes arrivez en son logis, elle
        osta son escharpe qui luy couvroit la teste, et la mit sur la table, et
        puis osta son masque, et tournant le dos au feu, se chauffoit en me
        parlant. Et je cognoissois bien qu’elle n’avoit point eu desagreable ce
        qui s’estoit passé, puis qu’elle en renouvelloit tousjours le
        discours; et plus je voyois que mon service ne luy desplaisoit point, et plus
        j’en devenois amoureux. Enfin avant que partir, je pris cette escharpe
        qu’elle avoit posée sur la table, et me la mis au col, encor
        qu’elle y fist un peu de résis­tance; mais je luy dis, qu’estant
        entré le jour precedent au tour­noy pour elle, sans avoir autre marque d’elle que
        mon affection, il estoit bien raisonnable que j’eusse celle-cy pour
        tesmoignage que j’estois sien. La difficulté qu’elle en fit ne
        fut pas grande, et par ainsi je l’emportay, et l’eus tout le reste du jour au
        col. Toutesfois, parce que je ne voulois perdre Circéne, je me
        contraignis de n’aller point en lieu où elle me peust voir.</p>
        <p>Mais celuy de qui je me doutay le moins, qui estoit Clorian, luy dit
        sans autre dessein que de luy raconter de mes nouvelles, que j’estois
        le plus content qui fust jamais, pour les faveurs que je recevois de
        Parthenopé; et là dessus luy parla de cette escharpe.
        Dieu sçait si ces paroles luy toucherent au cœur, car veritablement elle m’aimoit, et
        toutesfois elle n’en fit point de semblant. Mais lors que j’y allay le
        lendemain, sans que Clorian y fust: Et bien, me dit-elle, chevalier de
        la Sirene, qu’avez-vous, fait de vostre belle escharpe? J’aimois
        Circéne beaucoup plus que Parthenopé, et ne voulois point
        la perdre pour si peu d’occasion; cela fut cause qu’avec mille serments, je luy
        juray, qu’entrant au tournoy, je n’avois point pensé à
        Parthenopé, mais au nom de Circéne seulement, duquel ostant une lettre, on
        pouvoit faire Sirene. – Mais, dit-elle, pourquoy ne m’en parlastes-vous point? –
        Parce, luy respondis-je, que je croyois la chose si aisée, que
        <pb n="135"/> je pensois que vous la recognoistriez. – Et de cette
        escharpe, adjousta-t’elle, qu’en dirons-nous? – J’avoue, luy dis-je,
        que je la luy pris hier, mais ce ne fut que par maniere d’acquit, et
        comme desireux de mieux celer l’affection que je vous porte. Elle
        demeura quelque temps sans me respondre, et puis elle reprit tout
        à coup la parole de cette sorte: Or bien, fiylas, j’en croiray tout ce
        que vous voudrez, pourveu que vous me contentiez en une chose. – Elle
        sera impossible, luy dis-je, si je ne la fais. – Donnez moy, me
        repliqua-t’elle, Tescharpe dont je vous parle, et je vous en donneray
        en eschange une autre qui vaudra mieux. Je fus en peine, et eusse bien
        voulu m’en excuser, mais il me fut impossible.</p>
        <p>Et oyez, je vous supplie, quelle fut sa resolution. Aussi tost qu’elle
        l’eust, elle se la mit au bras, et m’en donna une autre, qui sans
        mentir estoit beaucoup plus belle. Et le jour mesme, sçachant
        que je n’estois point en mon logis, elle s’en va avec quelques unes de ses
        amies, feignant de se promener, et passant devant ma porte, fait
        demander si j’estois au logis. Un homme qui me servoit, et qu’elle
        cognoissoit bien, vient parler à elle, et luy dit que je n’y
        estois pas. Nous voulions, luy dit-elle, cette bonne compagnie et moy, qu’il
        vinst au promenoir avec nous. Mais fais-nous un plaisir, va t’en dire
        à Parthenopé que nous l’attendons icy pour cet effect; et afin
        que tu y ailles de meil­leur courage, voilà une escharpe que je te
        donne, et porte la tout aujourd’huy pour l’amour de moy. Et à ce mot, elle
        luy mit au col celle que j’avois eue de Parthenopé. Ce valet qui se
        sentit fort honoré de cette faveur, l’en remercia; et pour luy obeyr,
        s’en alla courant faire son message à cette fille, qui voyant d’abord
        son escharpe au col de cet homme, eut opinion que je la luy faisois porter
        par mespris d’elle. Et depuis, oyant la harangue, cognut bien que cela
        venoit de Circéne, et que je la luy avois donnée; ce qui
        l’offensa de sorte, que jamais depuis je ne peus renouer avec elle, et moins encore
        avec Circéne, qui se retira tout à fait de moy, quoy
        qu’elle vist bien que je Paymois d’avan­tage. Mais tenant à cette maxime,
        qu’il faut hayr ceux que Ton a offencez, sçachant que la trahison qu’elle
        m’avoit faite, estoit tres- grande, elle ne voulut jamais se fier en moy.</p>
        <p>Je fus Contraint de retourner à Palinice, mais je n’y demeuray
        pas long temps, car le printemps estant desjà assez advancé, et de
        fortune s’estant trouvé cette année fort beau, un jour ces
        <pb n="136"/> belles dames, se mettant ensemble plusieurs de compagnie, vou­lurent jouir
        de la douceur des champs. Et pour y aller plus à leur
        commodité, entrerent dans un bateau, et remontant contremont le paisible Arar, passoient le
        temps tantost à la musique des instrumens, tantost à
        celle des voix, -et quelquefois mettant pied à terre, dansoient à des
        chansons qu’elles disoient tour à tour. De malheur je n’avois autre cognoissance
        en cette troupe, que celle de Palinice, et Circéne; toutesfois je ne
        laissay de me mettre parmy elles, et les entretenir toutes. Je voyois bien
        qu’elles se demandoient à l’aureille qui j’estois, et que
        Palinice avoit assez d’affaire à dire mon nom à toutes celles qui
        s’en enqueroient. Mais cela ayant duré quelque temps, je fus
        incontinent apres aussi cogneu que personne de la troupe, parce qu’entrant en
        discours avec la premiere qui se presentoit, elles trouverent mon
        humeur si agreable, qu’il n’y en eust
        une seule qui ne voulust estre de mes amies.</p>
        <p>Tant que le bateau alla contremont, encor que l’Arar coule si
        doucement, que bien souvent on ne peut remarquer de quel costé
        il descend, si est-ce que quelque fois il faisoit un peu de bruit contre
        les aix, et cela fut cause qu’on ne se servit que des instruments;
        sinon qu’interrompant quelquefois la musique, elles discouroient bien
        souvent aux despens de ceux qui n’en pouvoient mais. Mais quand on se
        laissa aller au courant de l’eau, et qu’on n’oyoit plus qu’un petit
        gazouillis que l’onde fai­soit contre le bateau, comme glorieuse de
        porter une si belle charge, elles s’assirent dans le fond, et là
        celles qui avoient la voix bonne, chantoient ce qui leur venoit en fantaisie.
        Entre ces belles dames il y avoit plusieurs chevaliers et enfans des
        druides, qui s’estoient mis parmy elles, pour leur tenir compagnie, et
        passer le soir plus agreablement.</p>
        <p>Ce fut en ce lieu où la premiere fois je vis Teombre. Cest homme
        avoit presque passé son automne avec une si bonne opinion de luy mesme
        qu’il pensoit que toutes les dames mourussent d’amour pour luy. Quant
        à moy, je ne peus jamais y remarquer chose qui me pleust; toutesfois il est
        certain qu’il avoit des- mignar­dises qui
        ne des plaisoient point à quelques unes.</p>
        <p>Entre les autres, Florice, à ce que je crois, l’avoit
        aymé: cette Florice à la verité est oit belle, et pouvoit conserver
        ce nom entre celles qui sont estimées belles. Elle estoit blanche et blonde,
        avoit tous les traicts de visage tres-beaux, mais sur tout les yeux <pb n="137"/>
        si doux et attrayants, que j’advoue n’en avoir jamais veu de
        semblables. Elle avoit la taille si belle, et la façon si pleine
        de majesté, qu’on pouvoit aisément juger qu’elle n’es toit
        pas née parmy le peuple; aussi estoit-elle de cette
        race qui se vante d’estre issue du grand Arioviste.</p>
        <p>Et quoy que cette belle dame fust telle, qu’il n’y eust point en toute
        la contrée qui peut-estre ne luy deust céder, et en
        merite, et en beauté; si est-ce que Teombre, fust pour le malheur d’elle ou
        autrement, en estoit plus aimé qu’autre qui fust dans la ville.
        Et parce qu’il y avoit desja quelque temps que cette amitié estoit
        commencée, et que la continuation en est quelquefois
        languis­sante, Teombre creut qu’il la faloit ralumer par quelque jalousie, et
        pour ce sujet fit semblant d’aimer une jeune fille nommée
        Dorinde, qui avoit bien quelque beauté, mais qui cedoit en tout à
        Florice. Or ceste Dorinde pour lors estoit partie pour aller chez un de ses oncles, et y
        avoit quelques jours qu’elle estoit hors de la ville. Cela fut cause
        que Teombre, pour continuer sa feinte, quand ce fut à luy
        à chanter, prit son subjet sur cette Dorinde, et en dit quelques vers, dont je ne
        me sçaurois souvenir. Mais enfin le subjet estoit, qu’à
        son despart elle avoit fait serment d’avoir tousjours memoire de luy; ce qu’il
        tenoit pour un si grand heur qu’il n’y avoit dieu dans le ciel, avec
        lequel il voulust changer sa fortune.</p>
        <p>
        La belle Florice se sentit infiniment picquée de ces propos qui, dits
        en sa presence, sembloient l’offenser d’avantage; et prenant la
        parole, comme si c’eust esté en deffence de Dorinde, qui en quelque
        façon luy touchoit d’alliance, elle luy respondit de ceste sorte:</p>
    </div>
    <div type="contentci">
        <milestone unit="line"/>
        <head type="chapitre">SONNET</head>
        <milestone unit="line"/>
        <p>Dorinde se moqua de vous,</p>
        <p>Quand elle vous Uni ce langage,</p>
        <p>Sçachant bien qu’on peut sans outrage</p>
        <p>Promettre toute chose aux fous.</p>
        <milestone unit="line"/>
        <p>Ou la vanité devostre ame</p>
        <p>Vous fait vanter qu’elle l’a dit.</p>
        <p> Pour monstrer d’avoir du credit</p>
        <p>Aupres d’une si belle dame. <pb n="138"/></p>
        <milestone unit="line"/>
        <p>Mais soit quelle ait fait ce serment</p>
        <p>Pour chasser un fascheux amant,</p>
        <p>Promettre est un doux artifice:</p>
        <milestone unit="line"/>
        <p>Et quand on l’en devroit punir,</p>
        <p>Elle aimeroit mieux le supplice,</p>
        <p>Que non pas un tel souvenir.</p>
        <milestone unit="line"/>
    </div>
    <div type="contentl">
        <p>Cette repartie faite si à propos par Florice me fut
        tant agreable que dés lors je me resolus de l’aimer, et la joindre à
        Palinice et à Circéne. Et presque en même temps, costoyant un beau
        pré, elles furent toutes d’avis de mettre pied à terre, pour jouir de la
        beauté du lieu; quelques-unes soudain commencerent de chanter, d’autres de danser
        à leurs chansons, et d’autres de cueillir des fleurs, ou de se promener.</p>
        <p>Florice fut de celles qui, espanchées par le pré,
        faisoient des bouquets et des guirlandes. Elle estoit alors assise sur ses talons, et
        separée de la troupe, s’entretenoit peut-estre de ce que Teombre
        venoit de dire. Je m’approchay d’elle, non pas pour m’y embar­quer du
        tout, mais ayant deux desseins: l’un, de sonder s’il y feroit bon, et selon
        que je trouverois le passage, de passer plus outre, ou de m’en retirer; et
        l’autre, pensant que Circéne, tou­chée de cette jalousie, ne
        voudroit pas me perdre, et viendroit peut-estre à quelque
        repentir. Mais il advint autrement, comme vous entendrez. Mettant donc un genouil
        en terre pour luy parler plus aisément, je faisois semblant de
        luy ayder à cueillir des fleurs. Elle les prenoit de ma main avec
        beaucoup de civilité, non tou-tesfois sans s’estonner que, ne l’ayant
        jamais veue auparavant, je prisse cette peine. Je le recognus bien, mais sans
        luy en rien dire, je voulois attendre que ses paroles me donnassent
        occasion de luy faire entendre que je l’aymois, estant bien
        asseuré qu’il estoit impossible qu’il n’advinst ainsi. Et ce qui me faisoit
        traitter celle-cy avec plus de respect, c’estoit la grandeur qu’elle
        tenoit, qui, à la verité, estoit telle que je n’eus
        jamais tant de crainte d’aborder pas une des autres que j’ay aymées.</p>
        <p>Et voyez si je ne devine pas quelquefois. Il avint tout ainsi que je
        l’avois pensé. Car apres avoir receu plusieurs fois les fleurs
        que je cueillois, en fin elle me dit que je prenois trop de peine, et. que je
        l’estimerois incivile de permettre que je continuasse. Tant s’en faut,
        luy dis-je, que cela soit, que je crois chacun estre <pb n="139"/>
        obligé de vous rendre toutes sortes de services, puis que vous assistez si
        bien vos amies en leur absence. – Ne parlez-vous pas, me dit-elle, de
        Dorinde? – C’est celle-là mesme, luy dis-je, en la personne de
        qui vous avez obligé toutes les autres. – Je ne sçaurois,
        dit-elle, souffrir la vanité de Teombre, car vous voyez quel il est, et
        toutesfois il pense et dit que nous mourons toutes d’amour pour luy. –
        II faudroit bien, luy dis-je, que les dames eussent beaucoup d’amour,
        et peu de jugement, et me semble qu’il est plus propre pour le remede
        d’amour, que pour renseigner l’art d’aimer.</p>
        <p>Florice alors me regardant avec un sousris: Je suis, me
        respondit-elle, de vostre opinion; et de plus, si je voulois aymer, ce
        seroit le dernier de tous les hommes que je choisirois. – Ce seroit
        bien offenser les dieux qui vous ont faite telle que vous estes, luy
        dis-je, si vous profaniez pour luy tant de beautez. – Je sçay
        bien, me dit-elle, qu’il n’y a point de beauté en moy, mais je
        sçay encore mieux que je n’auray jamais amour pour luy. – Dieu vous rende, luy dis-je,
        plus veritable pour luy, que vous ne l’estes pour ce qui vous touche.
        Et si quelque autre que vous tenoit ce langage, il seroit
        mal-aysé que je le souf­frisse, mais à vous, je ne puis faire autre
        responce sinon que si tous les yeux qui vous regardent, ne vous voyoient telle que je
        vous vois, je pourrois penser que les miens peut-estre me
        vou­lussent tromper; mais puis qu’ils font tous un mesme rap­port, je veux
        croire que la. modestie est celle qui vous fait parler contre l’opinion de
        tous, encor que vos yeux ne voyent pas differemment des nostres. – Je
        crois, dit-elle, avec la verité, que mon visage n’a rien qui
        puisse meriter le nom que vous luy donnez, mais tel qu’il est, n’en parlons
        plus; la continuation en est hors de saison et de peu de plaisir. – Je
        vous obeiray, luy dis-je, mais ce sera avec cette protestation que je
        ne parlay jamais plus selon ma creance, et que ce que vous me deffendez
        d’avoir en la bouche, je l’auray le
        reste de ma vie au profond du cœur.</p>
        <p>Nous eussions continué, n’eust esté que ses compagnes
        l’appellerent, qui estaient desja entrées dans le bateau. Elle se leva donc
        sans me respondre, et ramassant ses fleurs dans l’un des’ pans de sa robe, je
        la pris sous les bras, et la conduisis dans sa troupe, où
        n’osant reprendre le discours que nous avions laissé, de peur de
        paroistre trop hardy (car c’est un tesmoignage de <pb n="140"/> n’aimer guiere, que
        d’avoir trop de hardiesse en ces premieres declarations) je me
        contentay pour cette fois de ce que je luy en avois dit. Et parce que
        la musique ayant quelque temps continué, en fin elle cessa pour
        laisser ouyr les voix de ceux qui chantoient. Quand Ce vint à mon rang,
        je chantay les vers que je vous vay dire, pour asseurer Florice, que tout
        ce que je luy avois dit, estoit veritable.</p>
    </div>
    <div type="contentci">
        <milestone unit="line"/>
        <head type="chapitre">SONNET</head>
        <p>SERMENTS  AMOUREUX</p>
        <milestone unit="line"/>
        <p>Belle, de mes desirs vous estes le trespas,</p>
        <p>Et c’est vous toutesfois que seule je desire,</p>
        <p>J’en jure vos beaux yeux que le soleil admire,</p>
        <p>Et j’en jure mon cœur, surpris de vos appas.</p>
        <milestone unit="line"/>
        <p>J’en jure vos douceurs, qui sont tout mon soulas,</p>
        <p>J’en jure vos desdains, qui sont tout mon martyre</p>
        <p>J’en jure mes douleurs, tesmoins de vostre empire,</p>
        <p>J’en jure ces plaisirs qu’avoir je ne puis pas.</p>
        <milestone unit="line"/>
        <p>J’en jure les amours, amoureux de vous-mesme,</p>
        <p>J’en jure ces beautez, qui font que l’on vous ayme,</p>
        <p>J’en jure mes espoirs, encor que bien petits.</p>
        <milestone unit="line"/>
        <p>J’en jure ces desirs que vous me faites naistre,</p>
        <p>Bref j’en jure par vous, sans qui je ne veux estre,</p>
        <p>Encor ne croirez-vous ce que je vous en dis.</p>
        <milestone unit="line"/>
        <milestone unit="line"/>
    </div>
    <div type="contentl">
        <p>Or, belle Phillis, voicy un grand commencement d’affaires,
        car depuis que j’eus veu Florice, il me fut impossible de m’en retirer; et
        toutesfois il me faschoit fort de perdre Palinice, tant pour
        l’obligation que je luy avois, que parce que veritablement c’estoit une
        veufve, qui meritoit d’estre servie. Outre que j’avois desja trop de
        regret de la perte de Circéne; car ce jeune esprit ayant
        esté offencé, se roidit tousjours contre toutes les raisons que je luy peus dire. Et
        toutesfois, encor qu’elle ne m’aimast point, si ne laissoit-elle pas
        d’estre faschée que Florice me possedast plus absoluement
        qu’elle n’avoit jamais peu faire, luy <pb n="141"/> semblant que c’est oit un
        tesmoignage de son peu de beauté. Et cela fut cause qu’elle me
        faisoit tous les mauvais offices qu’elle pouvoit, tant envers Palinice, de qui
        elle avoit recogneu l’amour, qu’envers Florice, pour qui mon affection
        n’estoit que trop appa­rente. Mais il advint que ses contrarietez
        me furent utiles, et qu’elle fit plus pour moy que mes services peut-estre
        n’eussent peu faire de long temps; parce que Florice recognut
        inconti­nent que Circéne parloit avec passion, et cela es
        toit cause qu’elle ne luy adjoustoit point de foy, et au contraire, considerant
        mes actions de plus pres, elle commença de les trouver
        agreables, et peu à peu de s’y plaire. Et lors Amour prenant cette occasion,
        comme fin et ruzé qu’il est, se glissa insensiblement dans son’ame.
        Mais parce que je desirois de conserver Palinice, je ne fus pas sans peine.</p>
        <p>Et apprens, Silvandre, cecy de moy, dit-il, se tournant vers le berger,
        qu’il n’y a rien que les femmes estiment d’avantage, que ceux qui sont
        amoureux d’elles. – Ny qu’elles mesprisent d’avantage, adjousta
        Silvandre, que ceux qui les délaissent pour quelque autre.</p>
        <p>– Ce fut aussi, continua Hylas, cette considération qui me fit
        résoudre de conserver l’amitié de toutes, s’il m’estoit possible , mais
        ce fut en vain, d’autant que Florice avoit trop de vanité, et trop
        bonne opinion de ses merites, pour vouloir un cœur qu’il fallust partager
        avec quelque autre. Cette ame orgueilleuse voulut estre seule
        maistresse, et tant qu’elle ne m’aima, guiere, elle le souffrit, mais
        lors qu’elle resolut de n’aimer que moy, il n’en fallut plus parler.
        Elle eut bonne grace une fois qu’elle m’as-seuroit de m’aimer. – Maisr
        luy dis-je, que ferons-nous de Teombre? (comme voulant le luy
        reprocher). Elle me respondit incontinent pour me rendre la pareille:
        Nous le donnerons à Palinice. J’entendis bien ce qu’elle vouloit
        dire, et dés lors je luy juray de n’aimer jamais que Florice, et que
        si. elle se vouloit bannir de la veue de Teombre, je luy promettois de jamais ne
        regarder Palinice. – Non point, dit-elle, pource que vous m’en dites,
        mais parce que veritablement il me desplait, je vous jure et proteste
        par la foy que vous devez avoir en moy, que jamais je ne l’aimeray, et
        que, s’il estoit bien seant, je me bannirois de sa veue; mais cette
        action me blesseroit plus que vous n’en sçauriez avoir de
        satisfaction, comme vous jugerez bien, lors que vous le considererez. <pb n="142"/>
        Depuis ce temps, elle se donna toute à moy, et moy, contre mon
        naturel, me donnay de sorte à elle, que je me retiray de toute autre. Du
        matin jusques au soir je ne bougeois de son logis, sinon lors qu’elle en
        sortoit, et faloit bien que ceux qui la venoient visiter, fussent
        personnes signalées, si nous interrompions nos discours.
        J’estois en toutes ses parolles, et elle en tout ce que je disois; et sembloit que
        nous ne sceussions faire un bon conte sans nous nommer ou nous prendre
        l’un l’autre pour tesmoin. Jugez si Palinice et Circéne
        trouvoient subject de parler. Cela fut cause que nous en prenant garde un peu trop
        tard, presque toute la ville estoit abreuvée de ceste amour. Et
        d’autant que la renommée prend des forces en allant, on en
        parloit de sorte au desavantage de Florice, qu’en fin ce bruit parvint à
        ses oreilles, par le moyen de quelques unes de ses amies qui l’en
        advertirent. Elle se repentit, mais trop tard, de s’estre conduite avec
        peu de prudence, et s’excusoit, en me parlant, qu’elle n’avoit jamais
        pensé de m’aimer tant qu’elle faisoit, et que cela l’avoit
        empeschée de prendre garde à ces visibles connoissances que nous donnions de
        nostre bonne volonté, mais qu’à l’advenir, pour les cacher
        mieux, il ne faloit plus que je la visse que le soir, afin d’estouffer, s’il se pouvoit, ce
        fascheux bruit. Je m’y contraignis quelque temps pour luy complaire,
        mais parce qu’elle ne s’ennuyoit guere moins d’estre privée de
        ma veue, que moy de l’estre de la sienne, nous resolumes de chercher quelque
        moyen pour estre plus longuement ensemble.</p>
        <p>Apres y avoir pensé quelque temps, elle me conseilla de faire
        semblant d’aimer quelques-unes de celles qui la voyoient plus familierement,
        afin que sous ce prétexte je peusse demeurer aupres d’elle. Et
        lors qu’elle y eut long temps resvé, en fin elle n’en trouva point
        une plus à propos que Dorinde, tant à cause qu’il y avoit quelque
        alliance entre elles qui les rendoit plus familieres, que parce que cette fille estoit
        assez belle, et non pas trop fine, encor que depuis elle prit bien de
        l’esprit et de la malice, comme je vous diray. Et quoy qu’elle ne fut
        pas si belle que Florice, ny. mesme si advantagée de biens et
        d’une suite de grands ayeulx, si ne laissoit-elle pas d’en voir beaucoup
        d’autres apres elle, qu’elle outrepassoit, fust
        pour sa beauté, fust pour ses merites.</p>
        <p>Le jour que je me declaray son; serviteur, ce fut celuy que le peuple
        festoit pour la restauration de leur ville faite sous Neron, <pb n="143"/>
        apres l’espouventable embrasement, dont le feu du ciel en une
        nuit l’avoit mise en cendres. En cette commune rejouissance, chacun
        s’efforçoit de s’habiller le mieux qui luy estoit possible, tant
        pour assister aux sacrifices qui se faisoient à Jupiter Restaurateur,
        et aux dieux Tutelaires, que pour se trouver aux jeux et spectacles publics.
        Dorinde, desireuse d’estre remarquée, ne faillit de s’agencer de
        tous les meilleurs artifices, avec lesquels elle pensa que sa beauté
        pouvoit estre accrue. Mais pour la conclusion de ce jour, que vous diray-je, ma
        belle Phillis? vous particulariseray-je tous nos discours?
        Ils seroient peut-estre ennuyeux. Et suffira que je vous face
        briefvement entendre, que Dorinde ne partit point de l’assemblée
        que je ne luy eusse dit tant de choses de l’affection que je luy portois,
        qu’elle commença de le croire.</p>
        <p>Ce fut ce mesme jour que je fis amitié avec un jeune chevalier
        nommé Periandre, homme à la vérité plein de
        civilité, de discretion et de
        courtoisie. Cestuy-cy m’ayant veu pres de Dorinde, et trouvant mon
        humeur à son gré, resolut de me rendre son amy; et
        moy, de mon costé, desireux d’avoir des cognoissances en ce lieu où
        je faisois dessein de demeurer longuement, puis que l’amour le vouloit ainsi, je
        le jugeay personne de merite, et fus bien aise de l’avoir pour amy.
        Cela fut cause que nous estant rencontrez de mesme volonté,
        l’amitié fut plustost contractée entre luy et moy, que non pas avec
        Dorinde, quoy que Florice de son costé rapportast tout ce qui luy estoit
        possible, afin de mieux dissimuler. Mais la pauvrette ne prevoyoit pas
        qu’elle aiguisoit un fer qui luy feroit une bien cuisante
        blesseure; parce que mon humeur n’estant pas de voir quelque
        chose de beau sans l’aimer peu à peu, je ne me donnay garde que
        je me trouvay amoureux aussi bien de Dorinde que de Florice. Toutesfois
        j’aimois encores d’avantage Florice, comme à la
        vérité plus belle, et qui tenoit plus de rang.</p>
        <p>Deux mois s’escoulerent de ceste sorte, et l’amitié de Periandre
        et de moy prit cependant un si grand accroissement, que d’ordinaire on nous
        appelloit le deux amis. Et parce que nous desirions de la conserver
        telle, afin de l’affermir d’avantage nous allasmes au sepulchre des
        deux amants, qui est hors de la porte qui a pris son nom de la pierre
        couppée; et là, nous tenant chacun d’une main, et
        de l’autre des coings de la tombe, nous fismes, suivant la coustume du lieu, les
        serments reciproques d’une <pb n="144"/> fidelle et parfaite amitié,
        appelant les ames de ces deux amants pour tesmoins du serment que nous
        faisions, et pour justes punisseurs de celuy qui manqueroit aux loix de
        l’amitié. Apres cette protestation, quelques jours se passerent
        que l’un n’avoit rien en l’ame qu’il ne descouvrist à l’autre.</p>
        <p>Il advint qu’un matin (parce que le plus souvent nous couchions
        ensemble) apres avoir parlé quelque temps des affections des
        cheres et belles dames de la ville, en faisant le jugement tel que nous pouvoit
        permettre la cognoissance que nous en avions, il me demanda si je
        n’aimois rien. Et luy ayant respondu que ouy, il me dit qu’avant que de
        me demander qui estoit ma maistresse, il vouloit me descouvrir la
        sienne. – Je veux, luy dis-je, estre le premier en cette franchise,
        puis que vous avez esté le premier à m’en parler. Et lors
        je luy racontay toute la recherche que j’avois faite à Dorinde depuis
        deux mois, sans luy parler en façon quelconque de Florice, tant parce
        que je l’aimois d’avantage, et qu’à cette occasion je desirois que
        cette amour fust secrette, que d’autant que je sçavois qu’un de ses parens
        la recherchoit pour l’espouser. Aussi tost que je luy eus nommé
        Dorinde: Comment, reprit-il, vous aimez Dorinde? Dorinde,
        qui est fille d’Arcingentorix? – C’est celle-là mesme, luy
        dis-je, et vous asseure qu’il y a plus de six mois qu je la recherche.
        – Ah Dieu! s’escria-t’il, comme l’amour m’a cruellement
        traitté! Et apres s’estre teu quelque temps: Je vous
        jure, dit-il, et vous proteste que c’est la mesme, à qui l’amour m’a
        donné il y a longtemps. Me pouvoit-il avenir un plus grand malheur, puis que la
        mort m’est aussi douce que de m’en retirer, et que c’est offenser
        nostre amitié de continuer!</p>
        <p>Je fus fort estonné, luy oyant tenir ce langage; car,
        encor que je l’aimasse, si est-ce que je ma faschois de luy laisser Dorinde de
        qui l’amour me chatouilloit de nouveaux desirs. Et pource, apres avoir
        tenu les yeux contre le ciel du lict quelque temps, comme une personne
        interdite, en fin je luy parlay de cette sorte: Mon frere, puis
        que cette amour est née en nous avant que nostre amitié,
        tant s’en faut que nostre amitié s’en doive plaindre, qu’au contraire elle la
        doit tenir comme un tesmoignage de la conformité de nos humeurs, par
        laquelle nous avons esté poussez à aymer une mesme chose.
        Mais n’y ayant point eu d’offense par le passé, il faut que nostre
        prudence empesche qu’il n’y en ait point aussi à l’advenir. Et pour
        couper chemin <pb n="145"/> à tout ce qui en peut estre, voyons à
        qui cette belle dame demeurera. De penser que nostre amitié nous la face quitter
        l’un à l’autre, ce seroit une tyrannie, et non pas une amitié; de
        croire aussi que nous puissions estre amis et rivaux, c’est une folie. Que
        faut-il donc que nous fassions? Remettons le tout à la raison,
        et voyons lequel elle aime le plus, et me dites par le serment que nous
        avons faict sur la tombe des deux amants, si vous recognoissez qu’elle
        vous aime, et quel tesmoignage elle vous en a donné. Il me
        respondit: Je vous jure, mon frere, que je ne vous mentiray
        jamais, ny en cecy, ny en chose quelconque que vous veuillez
        sçavoir de moy, non pas mesmes quand il y iroit cent fois de ma vie.
        Sçachez donc qu’il est impossible que je vous puisse asseurer si elle m’aime, estant
        si discrette que sa modestie cache tout ce qu’elle en pourroit avoir en
        l’ame. – Or puis, luy dis-je, que nous sommes en cet estat (car je ne
        recognois encores rien en elle, qui me soit plus avantageux qu’à
        vous, jurons par nostre amitié l’un à l’autre, et appellons-y
        toutes les deitez qui vengent plus rigoureusement le parjure, que le premier de
        nous qui retirera plus d’amitié d’elle, et qui en rendra plus de
        tesmoignage à l’autre, la possedera tout seul. Par ce moyen nous
        n’offenserons point nostre amitié, puis la raison sera celle,
        qui ordonnera de cet affaire, estant tres-raisonnable qu’à celuy
        qu’elle aymera le plus, l’autre la quitte et delaisse. – Je trouve, respondit
        Periandre, que vostre proposition est fort juste, car de s’en departir
        à cette heure, ce seroit faire un trop violent effort à
        nostre volonté; ce que nous ne ferons pas, lors que celuy qui se
        verra mesprisé s’armera du desdain et du despit contre les forces de
        l’amour. Et je jure tous les dieux de n’y contrevenir jamais.</p>
        <p>Or, gentil Paris, considerez quel est le naturel de la plus part des
        hommes. Avant que Periandre m’eust declaré son affection,
        j’aymois certes Dorinde, mais beaucoup moins que je ne fis depuis; et
        sembla que, comme le brasier s’augmente par l’agitation du vent, de
        mesme mon affection prit beaucoup plus de violence par la
        contrariété de celle de Periandre. Cela fut cause que je me donnay à elle
        plus qu’auparavant; mais l’ayant recherchée quelques jours sans
        effet, et craignant que Periandre, pour estre de la ville, et avoir beaucoup
        de parents des plus remarquables du lieu, ne s’avançast plus en
        ses bonnes graces que moy, je me resolus de le prevenir, et attacher, comme
        on dit, de la peau <pb n="146"/> du renard où defailloit celle du
        lyon. Je recourus donc à la ruze, me semblant
        qu’en amour toutes finesses sont justes.</p>
        <p>Je fis faire secrettement un miroir de la grandeur de la main, que je
        fis enrichir autant qu’il me fut possible, soit par l’esmail qui estoit
        mis sur l’or, soit par les descoupures des chiffres qui en augmentoient
        et la valeur, et la beauté, et apres m’estre fait peindre le
        plus au naturel qu’il fut possible au renommé Zeuxide, je fis mettre mon
        pourtraict entre la glace et la table d’or qui la soustenoit, sans
        qu’il y eust moyen de l’ouvrir, de peur qu’on ne vint à
        descouvrir mon artifice. Et puis m’acostant d’une vieille femme qui gagnoit sa vie
        à porter vendre des dorures et pierreries dans les maisons particulieres,
        je luy fis entendre que j’avois envie de tirer de l’argent de ce
        miroir, et qu’elle me feroit plaisir si elle sçavoit quelqu’une
        de ses amies qui le voulust, je le luy laisserois à quelque prix que ce
        fust. Elle me respondit que jamais les choses qui se faisoient à la
        haste n’estoient bien, que toutesfois elle tascheroit de m’y servir. De cette
        sorte elle s’en va avec mon miroir. Mais elle ne fut pas plustost
        sortie de mon logis que je la renvoyay querir, luy disant, que quand
        elle n’en trouveroit pas la moitié de ce qu’il valoit, elle le
        donast, d’autant que j’estois pressé. – Mais avant que de porter
        ailleurs, allez chez Arcingentorix, luy dis-je, j’ay sceu qu’il a une fille qu’il
        aime fort; peut-estre sera-t’il bien aise de luy faire ce
        present. – Je vous jure, me respondit-elle, que c’estoit à luy
        à qui je faisois dessein de le presenter avant qu’à tout autre, parce
        qu’il y a long temps que je frequente en sa maison. – Or, luy dis-je, allez donc,
        et avant que de le porter ailleurs, sçachez moy dire ce que le
        pere ou la fille en voudront donner.</p>
        <p>Il ne sert à rien que je vous aille racontant les allées
        et venues de cette femme; tant y a que ma ruze reussit, de sorte que Dorinde
        l’acheta, tant pour sa beauté, que pour le bon marché,
        n’en donnant pas le tiers de ce qu’il valoit. Estant donc mes affaires ainsi bien
        disposées, cinq ou six jours apres que je le veis à sa
        ceinture, et qu’elle le cherissoit fort, tant pour sa beauté, que suivant le
        naturel de plusieurs, qui ayant nouvellement recouvré quelque chose,
        l’ont beaucoup plus chere, je jugeay qu’il estoit necessaire de parachever
        mon dessein promptement, parce qu’il estoit à craindre que le
        verre estant fragile ne vint à estre <pb n="147"/> cassé, et que
        mon pourtraict ne se decouvrist. Pour prevenir donc cet inconvenient, trouvant
        Periandre en commodité, je m’enquis de luy, s’il n’avoit rien
        avancé aupres de Dorinde. A quoy franchement il me respondit qu’il n’avoit non
        plus de cognoissance de sa bonne volonté, que le premier jour
        qu’il l’avoit veue; qu’il ne sçavoit s’il en devoit accuser le
        naturel d’elle, ou le peu de merite qui estoit en luy, ou son trop de
        malheur; que toutesfois, ce qui luy donnoit quelque espece de
        contentement, c’estoit de voir qu’elle traittoit de mesme avec tous les
        autres. – N’accusez point, luy dis-je, mon frere, ny vostre peu de
        merite, ny le naturel de Dorinde, car vous meritez beaucoup plus que
        cette fortune, et elle n’est pas insensible aux coups d’amour;
        mais l’affection qui la possede est cause de cette froideur, et envers
        vous et envers tout autre. Et à fin de vous sortir d’erreur,
        encore que je sçache que cela pour le commencement vous desplaira, si ne
        laisseray-je de vous en dire la verité. Soyez asseuré,
        mon frere, luy dis-je en l’embrassant, et le baisant à la joue, que je la
        possede de sorte qu’elle ne voit que par mes yeux. Il est vray que je ne vis de ma
        vie une plus sage ny plus discrette amante que celle-là, car
        elle a tant de peur que sa passion soit recogneue, que jamais en public elle
        ne tourne la veue vers moy, qu’elle n’y soit contrainte par les loix de
        la civilité; mais lors que nous sommes en particulier, si
        vous voyez les caresses extraordinaires qu’elle me fait, vous admireriez le
        commandement qu’elle a sur elle mesme, de n’en faire point de
        demonstration ailleurs. Et afin que vous ne pensiez pas que ce soit un
        conte inventé, encor que l’amitié qui est entre nous
        doive effacer toute telle meffiance, si vous en veux-je donner cognoissance, qui vous
        asseurera assez de tout ce que je vous dis. Mais je vous conjure par
        nostre amitié (puis que ce que je vous en dis n’est que pour
        vous oster de la tromperie, en quoy sa froideur vous retient) que vous ne me
        descouvriez jamais; car cela ne vous pourroit profiter, et seroit
        cause de me ruiner envers elle. Et lors, me l’ayant juré, je
        continuay: Avez-vous point pris garde à un miroir qu’elle
        porte à la ceinture depuis quelques jours? Et m’ayant respondu
        qu’ouy: Or, luy dis-je, elle le porte pour l’amour de moy;
        et afin que vous n’en puissiez point douter, la premiere fois que vous
        serez aupres d’elle, cassez-en la glace et en ostez un petit papier qui
        est entre deux, vous y trouverez dessous mon pourtraict. Il n’y a point
        de doute qu’elle sera bien marrie que vous l’ayez veue; <pb n="148"/>
        mais l’amitié que je vous porte, m’oblige de vous descouvrir ce
        secret, afin que vous sortiez de peine.</p>
        <p>Periandre m’oyant tenir ce discours, demeura aussi immobile, que s’il
        eut veu le visage de Meduse, et apres avoir quelque temps resvé
        sur ce que je luy disois, il conclud que si cela estoit, il n’y avoit point de
        difficulté qu’il me la devoit quitter, et s’en retirer
        entierement. Et pour en sçavoir promptement la verité: Encores, me
        dit-il, que je ne doute de vos paroles, si seray-je bien ayse de me retirer de son
        service avec cognoissance de cause, et en sorte qu’elle ne me puisse
        accuser de legereté.</p>
        <p>Il sort donc à l’heure mesme, et la va trouver en son logis,
        où de fortune Arcingentorix ny sa femme n’estoient point, mais Dorinde
        seulement, qui estoit demeurée pour entretenir deux jeunes
        dames, qui l’estoient venu visiter. Elle veritablement aimoit mieux Periandre que
        pas un de tous ceux qui la recherchoient, quoy qu’elle en fist peu de
        demonstration; aussi tost qu’elle l’apperceut, elle l’alla
        recevoir avec sa courtoisie accoustumée. Mais luy qui estoit
        desja prevenu d’une tres-mauvaise opinion, jugeant que tout ce qu’elle en
        faisoit n’estoit que par fainte, commençoit desja de luy vouloir
        mal, et ne regardoit toutes ses actions qu’avec desdain.</p>
        <p>Presque au mesme temps qu’il fut arrivé, ces dames s’en
        allerent. Et parce que Dorinde estoit innocente de la faute dont en son ame il
        l’accusoit, il s’estonnoit de voir franchise dont elle traittoit avec
        luy. Mais ne pouvant plus s’arrester en ce lieu, où il luy
        sembloit estre tant indignement trahy, il voulut voir si j’avois dit
        verité. Il luy prend donc son miroir, faisant semblant de le trouver beau;
        et parce qu’il estoit debout et appuyé contre la table, il
        feignit de se laisser emporter au discours qu’il luy tenoit, et tournant le bras,
        le mit entre luy et un des coings.</p>
        <p>Au bruit que fit la glace en se rompant, il fit semblant de
        tressaillir, comme l’ayant fait par mesgarde. Et voyant que le verre
        estoit rompu: Je vous en demande pardon, dit-il, ma maistresse,
        et je suis obligé par ma faute, d’y faire remettre une autre
        glace. Elle luy respondit que c’estoit peu de chose, et que cela ne meritoit
        pas qu’il en prist la peine. Et à ce mot elle tendit la main
        pour le reprendre, mais luy, ayant opinion qu’elle ne le luy vouloit laisser de
        peur qu’il ne veist le pourtrait qui y estoit, s’y opiniastroit
        d’avantage. Et en cette dispute il osta toute la glace, et ensemble le
        petit papier, et lors il vit que je luy avois <pb n="149"/> dit vray.
        Encore qu’il eust bien desja creu à mes paroles, si est-ce que
        voyant mon pourtrait, il demeura si surpris qu’il ne sceut parler de quelque
        temps; mais l’estonnement de Dorinde ne fut pas moindre.</p>
        <p>Periandre qui sans parler regardoit quelquefois la
        peinture, et puis Dorinde, considerant l’estonnement de cette fille,
        eut opinion qu c’estoit pour mieux feindre, et parce transporté
        d’un puissant despit: Je diray par tout, luy dit-il, que vous estes
        nompareille, soit à bien aimer, soit à estre secrette,
        mais plus encores à sçavoir dissimuler. – Periandre, luy dit-elle,
        si j’estois la premiere qui eust esté trompée, j’aurois bien de la honte
        de le confesser. Mais croyez-en ce qu’il vous plaira, si vous feray-je tel
        serment que vous voudrez, que j’estois aussi ignorante de ce que je
        vois, que vous m’en voyez estonnée. – Les dieux ne punissent
        jamais, dit-il, les serments de ceux qui ayment; c’est pourquoy je n’en
        veux point de vous que je sçay estre de ce nombre. Mais,
        d’autant que vous estes la premiere de qui l’humeur m’a deceu, je veux laisser la
        place à quelque autre, afin que pour le moins j’aye ce
        contentement de n’estre pas le dernier que vous tromperez, m’asseurant bien que vos
        froideurs et vos dissimulations me donneront bien tost plusieurs
        compagnons. Et à ce mot il s’en alla avec plus de dépit
        et de colere qu’il n’en faisoit paroistre, d’autant que sa modestie luy lia la
        langue. Dorinde fit bien tout ce qu’elle peut pour le detromper, mais
        c’estoit luy persuader d’avantage qu’elle dissimuloit. Il s’en alla
        donc de cette sorte; mais ne pouvant si tost se départir
        de son amitié, comme il estoit contraint, pour observer le serment que
        nous en avions fait, il se resolut de s’esloigner, ne jugeant pas qu’il y eust
        un meilleur moyen pour vaincre cet amour, que l’absence, qui toutesfois
        ne luy servit de guiere, ainsi que je vous diray cy-apres.</p>
        <p>Me voilà donc heureusement venu à bout de mon dessein,
        ayant la place libre. Mais quand je voulus aller voir Dorinde, gentil Paris, que ne me
        dit-elle point? Elle avoit envoyé vers celle qui luy avoit
        vendu le miroir, et la contraignit de luy dire, de qui elle l’avoit eu, et
        sçachant que ç’avoit esté de moy, je ne vous
        sçaurois representer la
        grandeur de sa colere. Perfide et trompeur, me dit-elle, comment
        avez-vous eu le courage d’offenser si mortellement une personne qui ne
        vous en a jamais donné occasion? Comment, apres une si grande
        offense, avez vous l’effronterie de vous trouver devant ses yeux?</p>
        <p>Je m’estois desja bien preparé à ces reproches, mais
        encore ne <pb n="150"/> les peus-je supporter sans rougir, et parce que je
        sçavois bien que de vouloir les arrester d’abord, c’estoit s’opposer à
        la furie d’un torrent impétueux, je pensay qu’il estoit à propos
        de laisser un peu escouler son juste courroux avant que de luy respondre. Et quand
        elle eut dit tout ce que je pensois qu’elle eust peu dire, je luy
        respondis de cette sorte: Je ne me plains nullement des reproches
        que vous me faites, car j’avoue que vous avez plus de raison d’en user
        ainsi contre moy, que si vous faisiez autrement. Mais je me plaindray
        bien avec subjet de l’amour, qui ayant mis tant de feux dans mon ame
        pour vous, vous a laissée si gelée pour moy; puis
        que s’il eust esté juste, il eust en quelque sorte alenty ma trop ardente
        affection, et je m’eusse pas esté contraint de vous offenser, et eust un
        peu rechauffé cette grande froideur qui vous fait si mauvaise la
        ruse avec laquelle j’y chassé un rival d’aupres de vous. Mais je voy bien
        que vous me direz que je suis bien novice en amour, puis que je demande la
        raison en ce qu’il fait. Il est vray que je vous respondray que, s’il
        est ainsi, vous avez encore plus de tort, belle Dorinde, de vous
        plaindre de mes actions, si estant produites par l’amour, vous voulez
        toutesfois qu’elles soient reiglées à la raison. J’avoue
        que j’ay failly contre la raison, mais je nie que ce soit contre l’amour, et par
        ainsi recevez-moy, non pas comme raisonnable, mais comme amoureux, et
        d’autant plus deraisonnable, que je suis plus vivement attaint et
        possedé d’amour.</p>
        <p>Ces paroles proferées avec toute l’affection qu’il
        m’estoit possible, firent en fin si grand effort en son ame, que
        quelques jours apres elle me remit toute l’offence que luy avois faite.
        Et voyez comme le malheur est quelquefois profitable: il advint
        depuis que ce qui avoit esté cause de sa colere, le fut
        d’augmenter sa bonne volonté; car considerant l’artifice dont j’avois
        usé, elle eut opinion que veritable je l’aimois. Et cette connoissance fut cause
        que Teombre fut encor sans maistresse, car elle se donna entierement
        à moy, si bien qu’il sembloit que je n’aimasse que pour le faire hayr, et
        toutesfois j’aimois encor beaucoup d’avantage Florice que Dorinde. Il
        est vray que quand Dorinde commença de me favoriser plus de
        coustume, je commençay aussi de l’aymer d’avantage, car rien n’augmente
        tant mon affection que les faveurs.</p>
        <p>Vivant donc de cette sorte avec toutes deux, Florice commença
        d’entrer en quelques soupçons, d’autant que le bruict <pb n="151"/> commun de
        cette affection estoit trop grand. Cela fut cause qu’un jour elle m’en parla
        avec quelque sorte d’alteration, et moy qui veritablement l’aimois, luy
        juray tout ce qu’elle voulut: que ce n’estoit que son
        commandement qui me faisoit voir Dorinde; qu’à la
        verité, estant aupres d’elle, je luy faisois expressément paroistre toute la
        bonne volonté qu’il m’estoit possible, à fin que le dessein que
        nous avions, fut mieux couvert; que si elle trouvoit bon que je ne la visse
        plus, elle m’eviteroit une grande courvée, et si elle se
        regardoit en son miroir, et qu’apres, elle daignast jetter les yeux sur Dorinde,
        ceste veue l’asseureroit plus que toutes mes paroles. Bref, je luy en
        sceus tant dire qu’en fin je la remis en bonne opinion de moy; si
        falut-il toutesfois luy promettre que je luy donnerois toutes les
        lettres que Dorinde m’escrivoit. Voyez-vous, me dit-elle, ne me
        promettez point une chose que vous ne me vueillez tenir; car ce
        seroit me perdre du tout, si je venois à recognoistre quelque
        manquement de parole. – Jamais, luy dis-je, je ne contreviendray
        à chose que je promette à qui que ce soit, mais
        moins à Florice, qu’à tous les dieux ensemble.</p>
        <p>Nous voilà donc remis mieux que nous n’avions point esté.
        Et parce que veritablement je n’avois rien de plus cher que Florice, et que
        toutefois je ne laissois pas d’aymer Dorinde, et de me plaire en sa
        compagnie, et mesmes aux faveurs que je recevois d’elle, bien tost
        apres j’usay d’une si grande recherche, que tout ainsi que cette
        derniere recevoit des lettres de moy, de mesme m’en
        escrivoit-elle; et soudain je les portois à Florice qui
        les lisoit et les gardoit soigneusement.</p>
        <p>A ce mot, Hylas voyant que Silvandre s’approchant de Diane, luy disoit
        quelque chose à l’oreille, et qu’apres ils sousrioyent ensemble,
        interrompit le fil de son discours pour respondre à ce qu’il eut
        opinion qu’il avoit dit. Vous riez, luy dit-il, Silvandre, de ce
        qu’aimant Florice, toutefois je me plaisois aupres de Dorinde. Vous en
        pouvez faire de mesme de ceux qui esloignez de chez eux, passent les
        nuits entieres dans les logis où leurs journées
        s’adressent. Car si je rencontre le long du chemin qui me conduit aux felicitez de Florice,
        quelque contentement ou soulagement en la veue et conversation de
        Dorinde, contreviendray-je aux lois de la raison si je les
        reçois, et vostre austerité desnaturée ordonnera-t’elle que je
        refuse le bien que les dieux m’envoyent? Et parce que Silvandre, pour ne
        l’interrompre, ne voulut point <pb n="152"/> respondre, Hylas ayant quelque
        temps attendu, en fin voyant qu’il ne disoit mot, apres avoir
        hoché la teste, reprit de cette sorte le discours qu’il avoit laissé:</p>
        <p>Or voyez ce qui advint de ces amours. La conversation ordinaire que
        j’eus avec Dorinde, commença de me la faire aimer d’avantage, et
        d’autant qu’une faveur receue de bonne volonté en attire une
        plus grande, elle me donnoit tous les jours de plus clairs tesmoignages de
        son amitié, qui fut cause que les lettres changeant aussi de
        stile, devindrent plus affectionnées que de coustume. Cela fut cause
        que je n’en donnois plus à Florice que fort rarement, et encores de
        celles qui avoient moins d’apparence de bonne volonté, gardant finement les
        autres. Je vesquis de ceste sorte quelque temps avec plus de plaisir
        que je ne sçaurois raconter, estant bien veu de toutes les deux.
        Mais d’autant que les dieux ordonnent que les plus grands contentements des
        hommes soient le plus aisement alterez, et se perdent plus facilement,
        ce bonheur ne me dura gueres, parce qu’il advint qu’un jour fouillant
        dans ma poche en la presence de Florice et de quelques autres de ses
        compagnes, elle y entrevit deux ou trois petites lettres pliées
        de la mesme sorte qu’estoient celles que je luy avois données de
        Dorinde. Elle soupçonna incontinent la verité, aussi
        avoit-il quelques jours que je ne luy en avois point donné, et dés lors se
        figurant qu’elle estoit trompée, resolut de me les desrober. Et parce que
        je n’y prenois pas garde, elle les prit fort aisément dans ma poche,
        cependant que je parlois aux autres, qui mesme faisoient tout ce qu’elles
        pouvoient pour m’abuser, et luy donner plus de commodité de
        faire son larcin, ayant opinion que ce n’estoit que pour me les faire chercher.
        Elle les prit donc si dextrement que je n’en sentis rien, et les ayant
        cachées: Quand je m’en seray allée, dit-elle
        à une de ses compagnes, vous luy pourrez faire savoir que je les ay prises, si vous
        voyez qu’il en soit trop en peine. Ce qu’elle
        disoit pour m’en donner d’avantage.</p>
        <p>Elle partit incontinent, et ne fut plustost arrivée en son
        logis, que se renfermant dans son cabinet, elle les jetta toutes sur la table, et
        trouva qu’il y en avoit cinq, dont les unes paroissoient fraischement
        escrites, et les autres de plus longue main. La premiere qu’elle prit,
        qui toutesfois estoit la derniere escrite, se trouva telle: <pb n="153"/></p>
    </div>
    <div type="contentli">
        <milestone unit="line"/>
        <head type="chapitre">LETTRE DE DORINDE</head>
        <p>A HYLAS</p>
        <milestone unit="line"/>
        <p>Je m’y trouveray, puis que vous le voulez ainsi; aussi seroit-il
        bien malaisé que vous y fussiez sans moy, puis que je ne suis
        jamais sans vous. Mais ressouvenez-vous d’avoir aussi bien les yeux sur ma
        reputation, que sur nostre contentement. Quant à moy, lors que
        je sçay que vous voulez quelque chose de moy, je suis aveugle pour toute autre
        consideration. C’est donc à vous à y prendre garde, si vous m’aimez.</p>
        <p>Et à Dieu jusques à ce que je voye celuy qui est
        aimé de moy, et qui m’aime, si pour le moins les dieux me veulent rendre contente.</p>
        <milestone unit="line"/>
    </div>
    <div type="contentl">
        <p>Quelle pensez-vous, ma belle Phillis, que devint Florice,
        quand elle leut ceste lettre! Elle demeura tellement hors d’elle-mesme,
        qu’elle ne sçavoit si c’estoit songe ou non. En fin, sans dire
        un seul mot, elle mit la main sur la premiere qu’elle rencontra, qui fut telle:</p>
    </div>
    <div type="contentli">
        <milestone unit="line"/>
        <head type="chapitre">LETTRE DE DORINDE</head>
        <p>A HYLAS</p>
        <milestone unit="line"/>
        <p>Je croy de vostre
        affection encor plus que vous ne m’en dites. Mais
        pourquoy ne m’aimez-vous autant que je vous ayme? Vous jurerez
        sans doute que vous m’aimez davantage. S’il est ainsi, pourquoy
        n’avez-vous aussi bonne opinion de mon amitié, que j’ay de la
        vostre? Il ne sert à rien de dire que les femmes ne
        sçavent point aymer; car vous avez tant d’experience du contraire, que vous
        estes le plus incredule de tous les hommes, si par mes effets vous ne
        croyez à mes paroles.</p>
        <milestone unit="line"/>
    </div>
    <div type="contentl">
        <p>Voicy la troisiesme qu’elle rencontra.</p>
    </div>
    <div type="contentli">
        <milestone unit="line"/>
        <head type="chapitre">LETTRE DE DORINDE</head>
        <p>A HYLAS</p>
        <milestone unit="line"/>
        <p>Je vous envoye ce pourtrait que vous avez desiré de moy, non pas pour
        vous faire perdre personne que vous ayez acquise, comme vous <pb n="154"/>
        me fistes autresfois avec un semblable present, mais pour vous asseurer
        que vous avez d’autant de puissance sur celle qui le vous envoye, que
        sur la peinture mesme que je vous remets entre les mains. S’il m’estoit
        permis, je serois aussi souvent avec vous, qu’elle sera heureuse en
        cela plus que moy, et moins heureuse seulement en ce qu’elle possedera
        ce bien sans le cognoistre, que sans le posseder j’estime plus que ma vie.</p>
        <milestone unit="line"/>
    </div>
    <div type="contentl">
        <p>Jettant alors ceste lettre de despit sur la table, et de
        colere poussant les autres loing d’elle, elle se recula d’un pas, et se nouant
        les bras l’un dans l’autre, tint quelque temps les yeux fermes
        dessus; et puis, comme revenant d’un profond sommeil: O
        dieux! dit-elle, est-il possible que ce que je voy soit
        veritable? Se peut-il faire, Hylas, que tu m’ayes trahy?
        Est-il vray que tu te sois si long temps mocqué de moy, et que
        je n’aye eu de veue pour remarquer tes trahisons? Et se taisant encores
        pour quelque temps, tout à coup elle frappa des deux mains sur
        la table: Il ne sera pas vray, perfide, que ta trahison demeure
        impunie, je la descouvriray pour le moins à celle pour qui tu
        l’as commencée, encor que tu l’ayes parachevée en moy, et
        peut-estre se renda-t’elle sage à mes despens.</p>
        <p>Elle n’eust plustost fait ce dessein, que ramassant ces lettres, et
        prenant en sa liette les autres, que je luy avois données, elle
        s’en alla trouver Dorinde, la pria d’aller en son cabinet, où
        estant: Ma belle parente, luy dit.elle, (car c’estoit ainsi qu’elle la nommoit)
        je vous veux rendre une preuve d’amitié qui n’est pas petite,
        mais je vous conjure de vous en servir avec prudence. Il y a quelque temps que
        Hylas vous recherche, et vous avez creu d’estre aimée de
        luy; je viens icy pour vous detromper, et vous faire voir qu’il vous abuse. A
        ce mot Dorinde rougit, et voulant en faire la froide. Non non, dit
        Florice, ne pensez pas, ma parente, de pouvoir me cacher ce que je
        sçay mieux que vous. Je dis mieux, car vous sçavez seulement vostre
        intention, et vous ignorez la sienne, au lieu que je les sçay
        toutes deux. – Vrayment, dit Dorinde, si cela est, vous estes bien
        sçavante. Mais que sçavez-vous de moy? – Je sçay, dit-elle, que
        vous l’aimez, que vous luy avez envoyé vostre peinture, et que vous
        recevez les assignations qu’il vous donne.</p>
        <p>Dorinde qui se sentit convaincue par la verité, n’ayant pas
        l’effronterie de le nier, baissa les yeux, et rougissant encore
        d’avantage, se mit de honte la main sur le visage. <pb n="155"/></p>
        <p>Qu’il ne vous ennuye point, Dorinde, continua-t’elle alors, que ces
        choses me soient connues, et au contraire, resjouissez- vous que le
        tout soit tumbé entre mes mains, et non point entre celles de
        quelque autre qui vous eust moins aimée. Et à l’advenir
        retirez-vous, si vous aymez vostre honneur, de l’amitié de cest homme qui ne vous
        recherche que pour se vanter des faveurs que vous luy faites, et à
        l’aventure pour en feindre plus qu’il n’y en a pas.</p>
        <p>Il y a eu autresfois quelque familiarité entre luy et moy;
        cela a esté causé, et faut croire que ç’a esté
        pour vostre bon heur, qu’il
        s’est addressé à moy. Je ne croy pas que vous ayez dit
        une seulle parole qu’il ne m’ait racontée. Et parce qu’il seroit trop long
        de les vous redire, voyez, luy dit-elle, voicy la plus part des lettres que
        vous luy avez escrites, que vous ferez fort bien de brusler, afin qu’il
        ne s’en puisse prevaloir.</p>
        <p>Dorinde, les ayant prises et recognues, advoua
        librement qu’elle avoit creu d’estre aimée de moy, et que cela
        l’avoit obligée à tout ce qu’elle avoit faict, mais qu’à
        l’advenir elle me haïroit au double de ce qu’elle m’avoit aymé, qu’elle luy
        avoit une infinie obligation de cet advertissement, et qu’elle montroit en cela
        qu’elle meritoit d’estre aymée et servie de tout le monde, puis
        qu’elle estoit si bonne amie.</p>
        <p>Et apres, se mettant aux injures contre moy, il n’y eut mal que deux n’en
        dissent, mais beaucoup plus Dorinde, comme celle qui estoit, ce luy sembloit, la plus offencée.</p>
        <p>Or Florice s’estant vangée de moy selon ses desirs, s’en
        retourna en son logis, resolue de ne m’aymer jamais, voire de ne me voir jamais
        s’il luy estoit possible. Mais lors que ce premier mouvement fut un peu
        passé, et qu’elle vint à se remettre en memoire les
        discours que Dorinde et elles avoient tenus, elle se ressouvint que quelque
        affection que j’eusse eu pour Dorinde, je ne luy avois point toutesfois
        parlé de l’amitié que je portois à Florice, ny d’aucune faveur que
        j’eusse receue d’elle. Et tirant argument de là que je l’aymois
        encor plus que Dorinde, elle commença de se repentir de m’avoir faict
        une si grande offence, car elle croyoit bien que si j’eusse descouvert quelque
        chose d’elle à l’autre, qu’elle n’eut pas failly de le luy dire
        en cette occasion. Et plus elle s’arrestoit sur cette pensée, et
        plus elle se repentoit de sa promptitude. Car, disoit-elle, s’il l’a veue, j’en
        suis cause, s’il l’a recherchée, je le luy ay commandé,
        si elle l’a aymé, c’est parce qu’il est aymable, s’il a receu les faveurs
        qu’elle luy a faites, ç’a <pb n="156"/> esté au commencement pour
        mieux dissimuler, et en fin parce qu’estant jeune il n’y en a guiere de son aage qui
        refusent telles fortunes. Que s’il me les a dissimulées, c’est
        qu’il a creu que je m’en fascherois, ou que je les declarerois, et tout homme
        d’honneur est obligé de conserver la reputation de celles qui
        l’obligent. Mais qu’il ne m’ait toujours aymée davantage
        qu’elle, il n’y a point de doute, puis que parmy toutes les faveurs qu’il en a
        reçues, il ne luy a jamais parlé de nostre amitié.
        Ces pensées en fin la contraignirent de se condamner tout à fait coulpable, et
        d’avoir un extreme repentir de la faute qu’elle avoit faite, luy laissant un
        tres-grand desir de raccomoder ce qu’elle avoit deffait.</p>
        <p>Au contraire, Dorinde justement animée contre moy, bruslant
        toute de courroux et de despit, apres s’estre noyée le sein de pleurs,
        profera seule dans son cabinet toutes les plus cruelles paroles que la douleur
        luy mit en la bouche. Et de fortune, ainsi qu’elle essuyoit ses yeux,
        j’arrivay chez elle. Et parce qu’elle m’ouyt marcher, et qu’elle se
        douta bien que c’estoit moy, elle courut pousser la porte qu’elle avoit
        laissée ouverte quand Florice estoit sortie, et que depuis elle
        ne s’estoit pas souvenue de refermer, tant elle avoit l’esprit ailleurs.
        Mais elle ne le peut faire si promptement que je ne visse ses yeux
        encore rouges de force de pleurer. Et lors que je m’estonnois et de ses
        larmes, et de ce qu’elle me refusoit l’entrée, elle r’ouvrit le
        cabinet, et m’appelant par mon nom et se mettant sur l’entrée: Et
        bien, dit-elle, meschant et traistre que tu es, ne te contentes-tu
        point encore de tes perfidies, ou si tu en desseignes de nouvelles
        à mon dommage? Et parce que je ne luy respondis rien estant si
        surpris d’estonnement, que je ne pouvois parler: Peut-estre,
        dit-elle, ingrat et perfide, voudras-tu nier ta meschanceté?
        Ah! dit-elle, en me monstrant ses lettres, ressouviens-toy
        à qui tu as donné ces tesmoignages de ma facile creance, et sois
        certain que pas une de ces trahisons ne m’est incognue, et que cela a fait que tu
        n’auras jamais une plus cruelle ennemie. Et à ce mot, me donnant
        de la main contre l’estomac, me poussa hors de la porte qu’elle ferma sur
        elle d’une si grande promptitude que je ne l’en peus empescher.</p>
        <p>C’est sans doute, ma belle maistresse, que je m’en allay, voyant
        qu’elle ne me vouloit point ouvrir, le plus confus homme du monde, mais
        de telle sorte animé contre Florice, que j’eusse acheté
        bien cherement un moyen de luy faire desplaisir, car j’avois sceu que c’estoit elle
        qui m’avoit pris mes lettres; je voyois à ceste heure
        <pb n="157"/> qu’elle les avoit données à Dorinde pour me desplaire. Je
        jugeay bien que ce n’estoit que l’envie, ou plustost la jalousie, qui luy avoit
        fait commettre ceste faute contre nostre amitié; et
        pensant qu’il n’y auroit rien qui luy faschast d’avantage que de voir que je l’eusse
        quittée pour Dorinde, je me resolus par despit, de me despartir
        entierement d’elle, et de me donner tout à fait à
        l’aultre. La difficulté estoit de rapaiser Dorinde, mais j’avois fait
        resolution de souffrir toute rigueur, et tout desdain
        d’elle, plustost que je ne me vengeasse de Florice.</p>
        <p>En ce dessein, apres que quelques jours se furent escoulez, je trouvay
        moyen de surprendre Dorinde en son cabinet; car le desplaisir
        qu’elle avoit receu la faisoit demeurer plus retirée qu’elle ne
        souloit. Et ayant poussé la porte sur moy, je me jettay si
        promptement à genoux qu’elle n’eut pas le loisir de s’en aller; et
        là, apres plusieurs pardons que je luy demanday, je luy declaray la
        verité: à sçavoir, que Florice m’ayant longuement aymé,
        afin de tenir nostre amitié plus secrette, m’avoit commandé de faire semblant
        de la rechercher, qu’au commencement je l’avois fait par feinte, et qu’en ce
        temps-là je luy portois toutes ses lettres; mais depuis,
        venant à l’aymer à bon escient, que je ne luy en avois plus donné.
        – Ah! menteur, me dist-elle, et ne m’a-t’elle pas apporté les
        dernieres que je t’ay escrites? – Il est vray, luy respondis-je, qu’elle les a
        eues, mais c’est parce qu’elle me les a desrobées; et si
        vous ne m’en croyez, demandez-le à celles qui luy virent faire ce
        larrecin. Et lors je luy nommay les deux qui l’avoient veu, et qui me l’avoient dit.
        Et cela a esté cause que se voyant elle-mesme punie par sa
        propre invention, elle vous a declaré ce qu’elle a creu qui pouvoit
        rompre nostre amitié. Mais amour n’est-il pas bien juste de luy avoir
        fait souffrir le mal qu’elle vous avoit preparé? et n’estoit-elle
        pas bien outrecuidée, de penser que l’on peut faire semblant de vous
        aymer, et se servir de vostre beauté pour couvrir l’amitié qu’on
        luy porteroit? Je ne veux point que les dieux me soient jamais
        favorables, si je ne la hay comme la chose du monde que je croy la plus
        hayssable, et si je ne vous ayme comme la seule personne de qui je
        desire les bonnes graces. Ne vueillez que cette jalousie obtienne
        d’avantage par sa mesdisance sur vous, que mon affection, et que le
        despit qu’elle a eu d’avoir esté desdaignée pour vous ne
        me nuise, au lieu que cette consideration me devroit profiter.</p>
        <p>Je luy tins encores quelques autres semblables paroles, avec <pb n="158"/>
        lesquelles je n’eus pas d’abord ce que je desirois; mais je la
        disposay bien, de sorte qu’apres avoir verifié la larcin que
        Florice avoit fait de ses lettres, elle me pardonna, et peu apres renoua nostre
        amitié de plus estroites obligations encore que les premieres,
        ce qui me retira de sorte de Florice, que je ne faisois pas seulement semblant
        de l’avoir jamais veue. Et en cela je ne me contraignois
        nullement: car il estoit tres veritable qu’encores qu’elle fust
        plus belle que Dorinde, et beaucoup plus relevée, si est-ce que
        le despit m’avoit si bien changé les yeux que ceste beauté
        ne m’estoit point agreable, et que je la mesprisois.</p>
        <p>Elle le supporta quelque temps, feignant de ne s’en soucier, et
        s’efforcoit de faire paroistre que mes actions luy estoient
        indifférentes; mais en fin il falut venir aux regrets et
        au repentir de m’avoir perdu. Et d’autant qu’elle sçavoit
        bien que je l’avois aymée, et qu’une
        affection ne se perd pas aysément, elle creut
        que si elle faisoit semblant d’en aymer quelque autre, cela sans doute
        me r’appelleroit, et feroit revenir vers elle. Elle fit donc ce
        dessein, et cherchant en elle-mesme à qui elle se pourroit
        adresser pour me le faire croire plus aysément, elle n’en trouva point de
        plus à propos que Teombre, tant parce qu’elle jugeoit qu’il seroit plus
        disposé à recevoir de l’amour, que d’autant que je le
        croyois plustost, sçachant bien qu’elle
        en avoit autrefois esté aymée.</p>
        <p>Elle commence donc de faire bonne chere à Teombre, luy parle, et
        monstre de se plaire à tout ce qu’il dit et qu’il fait, et quand
        elle voit que je m’en prens garde, c’est lors qu’elle en fait plus de cas,
        et qu’elle a plus de secrets à luy dire. Je remarquay
        incontinent ce renouvellement d’amitié, et le dis à Dorinde, qui en
        rioit avec moy, voyant que Teombre s’y rembarquoit. Et d’autant que Florice ne voyoit
        point que je revinsse comme elle s’estoit figuré, elle augmenta
        les faveurs qu’elle luy faisoit, de sorte que plusieurs ne pouvant
        approuver ceste vie, le dirent à ses parents, d’autant que le
        bruict de cette affection estoit si grand qu’il ne se pouvoit plus cacher,
        à quoy elle avoit esté containte, parce que pour me faire voir ses
        actions, il fallut qu’elle en fist de grandes demonstrations, et qu’au lieu de les
        cacher comme c’est l’ordinaire, elle les descouvrist à la veue
        de chascun, voire s’etudiast de les faire paroistre, autrement elles
        m’eussent esté incogneues, pource que je ne la voyois plus qu’en
        public, et bien souvent encor, estant en ces lieux
        là, je ne faisois pas semblant de la voir.</p>
        <p>Or son pere estant adverty, comme j’ay dit, de ceste amour, <pb n="159"/>
        l’en tansa infiniment, et plus encores sa mere, qui par toute la
        contrée avoit tousjours esté un exemple d’honneur et
        chasteté. Elle usa au commencement d’excuse; mais en fin ne pouvant plus se couvrir,
        elle advoua, et dit qu’il estoit vray que Teombre la recherchoit, et
        qu’elle ne pouvoit pas empescher qu’on ne l’aimast. Mais la mere qui,
        en quelque sorte que ce fut, ne vouloit approuver cette vie, luy
        respondit pleine de colere, que Teombre ne donnoit pas tant
        cognoissance d’estre amoureux d’elle, qu’elle d’estre amoureuse de luy.
        A cela Florice toute confuse, respondit que Teombre la recherchoit avec
        tant d’honneur, qu’elle ne pouvoit moins faire que de recevoir son
        amitié de cette sorte, puis que c’estoit pour l’espouser. – Si
        cela est, respondit incontinent son pere, faites qu’il nous en prie,
        autrement nous dirons que vous l’avez inventé pour vous excuser.
        Elle qui veritablement craignoit et son pere et sa mere, et qui outre cela
        avoit tousjours vescu avec beaucoup de reputation, pensa estre
        necessaire que Teombre tinst quelque propos de mariage à ses
        parents, sans toutesfois qu’elle eust dessein de passer outre, esperant de
        rompre aisement le tout quand il seroit un peu avancé. Elle en
        parle donc à Teombre, qui plus content que je ne vous sçaurois
        representer, ne perdit pas une heure de temps, mais tout incontinent prie deux de
        ses oncles d’en porter la parole au pere et à la mere de
        Florice; ce qu’ils firent avec de si honnestes offres qu’ils
        furest reçeus comme ils eussent peu desirer. Car il estoit fort
        riche, et le party n’estoit point desavantageux pour Florice, ce qui estant
        bien recogneu et considéré par ses parens, ils ne
        voulurent point prolonger le temps, mais dés le jour mesme conclurent le
        mariage; ce qu’ils firent d’autant plus librement qu’ils
        croyoient que c’estoit la volonté de leur fille.</p>
        <p>Voylà donc Florice accordée à Teombre,
        voilà les articles passez, et ne
        faloit plus que la presenter au temple devant le Vacie. Pourrois-je
        bien, belle bergere, vous representer l’estonnement de ceste fille,
        quand elle sceut ces nouvelles? Son pere, pensant qu’elle en
        seroit fort aise, voulut luy-mesme les luy dire; mais quand il
        luy fit entendre en quel estat estoient ses affaires, quoy qu’elle
        voulut feindre, si fut-elle contrainte de recourre aux larmes, dont le
        pere estonné: Et quoy, ma fille, luy dit-il, qu’est-ce que
        je vois? Florice pleure de ce qu’elle a desiré? – Mon pere,
        respondit-elle, quand j’aurois desiré ce que vous dites, je ne
        laisserois de ressentir ce coup qui me menace de me separer de vous,
        <pb n="160"/> et de ma mere, et mesme m’estant advenu tant inopinement. –
        Comment, respondit le pere, ne m’en avez-vous pas parle la premiere, et
        ne m’avez-vous pas fait entendre que vous l’aviez agreable? Il ne
        faut pas, mon enfant, que les choses qui sont à propos aillent
        trainant, si on en veut voir une bonne fin. – Je vous ay bien dit, mon
        pere, respondit la fille, toute en pleurs, que Teombre me recherchoit
        de mariage, mais je ne vous ay pas dit que je le desirasse. – Et
        n’est-ce pas vous, adjousta le pere, qui estes cause que Teombre en a
        parlé? – Ç’a esté, repliqua-t’elle, par vostre
        commandement, et non pas de ma volonté; et je croyois que vous me donneriez
        du temps à y penser et à m’y resoudre. – C’est bien
        pensé à vous, dit-il
        tout en colere, vous sçavez bien comme telles affaires se
        conduisent. Je voy bien que vous avez beaucoup fait de mariages en vostre temps,
        resolvez-vous que les choses estant de cette sorte avancées, je
        veux qu’elles se parachevent. Et quoy donc? vous voulez estre encore
        servie, et donner occasion à chascun de faire contes de vous?
        Voulez-vous pas avoir d’avantage de loisir pour me rapporter encor un
        peu plus de honte? Non, non, contentez-vous, Florice, que j’ay
        rougy pour vous quand vos parents m’avertirent de vostre vie, et que je
        ne veux plus que cela m’advienne si je puis.</p>
        <p>Et, à ce mot, la laissant seule, s’en alla trouver sa femme qui
        ayant sceu tous ces discours, vint vers elle toute en colere, et luy usa de
        parolles beaucoup plus rudes encores que son mary, luy faisant entendre
        pour conclusion qu’il n’y avoit rien qui peust empescher l’effect de ce
        mariage, que la mort, et qu’elle s’y resolust.</p>
        <p>Voilà la pauvre Florice la plus affligée qui fut
        jamais; car outre qu’elle se voyoit privée me moy, par surcroit d’ennuy,
        elle se voyoit entre les mains d’une personne qu’elle n’avoit jamais
        aymée, et qu’au contraire, elle hayissoit plus que le tombeau. Jugez en quelle
        confusion de pensée elle pouvoit estre, et combien elle avoit de
        divers combats en son ame. En fin elle resolut que la mort seroit celle qui la
        garentiroit de ces desplaisirs, non pas qu’elle eust le courage de se
        donner du fer dans le sein (car le penser seullement de telle
        cruauté la faisoit fremir) mais elle esperoit bien que la vie ne
        sçauroit luy demeurer longuement parmy tant de cruelles peines.</p>
        <p>Et voyez que c’est que l’amour. Elle n’avoit point tant de regret de me
        perdre, ny de se voir à une personne qu’elle n’ay- <pb n="161"/>
        moit point que de penser que je jugerois mal de l’amitié qu’elle m’avoit
        portée. Car encor elle fust en colere contre moy à cause de Dorinde, si
        est-ce qu’elle ne laissoit poit de m’aymer, m’excusant mesme en ce que je ne
        l’aimois plus, et s’accusant de ce deffaut d’amitié, pour
        l’offence qu’elle m’avoit faite. Estant en ceste peine, elle resolut d’avoir
        cette satisfaction de soy-mesme, puis qu’elle ne pouvoit eviter le
        mariage de Teombre, de me faire sçavoir, pour le moins, que sa
        foy n’estoit point changée, ny que son affection ne seroit jamais
        autre que je l’avois esprouvée. La lettre fut telle.</p>
    </div>
    <div type="contentli">
        <milestone unit="line"/>
        <head type="chapitre">LETTRE DE FLORICE</head>
        <p>A HYLAS</p>
        <milestone unit="line"/>
        <p>Quand vous verrez cette escriture, peut-estre vous
        souviendrez-vous d’en avoir veu autresfois, lors que vous aymiez celle qui vous escrit
        et que vous avez tant offencée. Que s’il avient ainsi, jugez
        quelle est l’amitié que je vous ay portée, puis qu’apres un si grand
        outrage, elle me fait mettre la main à la plume, pour vous faire
        sçavoir l’estat où se trouve celle que vous avez tant aymée, et qui vous ayme
        encores plus que toutes les choses du monde, en despit de toutes les injures que
        vous luy avez faites. Sçachez donc que sans y penser, et en
        feignant, je me vois toute à un autre remede, sinon que vous vueillez
        à cette heure celle que vous avez desja voulue tant de fois, m’asseurant que
        mes parens choisiront tousjours plustost vostre alliance que celle de
        Teombre, à qui, helas! je suis destinée, si vous ne m’aymez autant que je vous ayme.</p>
        <milestone unit="line"/>
    </div>
    <div type="contentl">
        <p>Lorsque ceste lettre me fut apportée, j’estois en
        peine du bruit qui couroit de ce mariage; et quoy que je feusse, ce me sembloit,
        fort resolu d’estre tout à Dorinde, si est-ce que je ne laissois
        de ressentir la perte de Florice, car telle estimois-je l’alliance de Teombre.</p>
        <p>Et considerez la finesse d’Amour: il connoissoit bien que de
        m’attaquer tout ouvertement pour elle, il y perdroit sa peine, parce
        que j’estois encore en colere, il voulut donc me prendre d’un autre
        costé. Premierement il me propose la haine que je portois
        à Teombre, combien peu il meritoit cet advantage, et <pb n="162"/> puis me
        reprensentant la beauté et les merites de Florice, me faisoit
        regretter que cet homme la possedast, me remettant en memoire toutes les faveurs
        que j’avois receues d’elle. Bref il les sceut de telle sorte imprimer
        en mon ame, que je me donnay garde que j’estois plus amoureux d’elle
        que de Dorinde. Si bien, que quand sa lettre me vint entre les mains,
        j’advoue que tournant les yeux d’un sain jugement sur sa beauté,
        sur sa qualité et sur ses merites, je reconnus que j’avois eu tort de
        l’avoir quittée pour une autre qui valoit moins, et m’en repentant je
        fis dessein de retourner vers elle. Il est vray, que lisant le remede
        qu’elle me proposoit pour rompre le mariage de Teombre, je ne sceus
        jamais m’y resoudre, hayssant ce lien cruel, plus que je ne
        sçaurois vous dire, non pas pour le particulier de Florice, mais pour le regard
        de toutes les femmes, me semblant qu’il n’y a point de tyrannie entre
        les humains si grande que celle du mariage. Si estois-je bien
        combattu; car d’un costé, Dorinde ne m’estoit point
        desagreable; de l’autre, je ne pouvois souffrir que Teombre
        possedast Florice; mais sur tout je ne voulois point l’espouser.</p>
        <p>Apres avoir longuement debatu en moy-mesme, je me resolus de renouer
        l’amour qui avoit esté entre nous, et de faire ce que je
        pourrois pour empescher que Teombre ne l’eust pas. Et pour mettre en effect cette
        pensée, je feignis de n’avoir receu la lettre qu’elle m’avoit
        escrite: ce que je fis aisément, parce que celuy qui
        l’apporta, l’avoit remise entre les mains d’un qui estoit en mon logis, pensant
        qu’il fust à moy, sans luy dire de la part de qui elle venoit,
        et par hazard il me la donna le soir quand je me retirois. L’ayant leue, je le
        priay de ne dire point que je l’eusse veue, mais que j’estois desja
        party, et prenant la plume, j’escrivis à Florice.</p>
    </div>
    <div type="contentli">
        <milestone unit="line"/>
        <head type="chapitre">LETTRE DE HYLAS</head>
        <p>A FLORICE</p>
        <milestone unit="line"/>
        <p>Vous avez donc le courage de vous donner à Teombre? Vous
        avez donc si peu de memoire de l’amitié de Hylas, que vous luy
        vueillez preferer un tel homme? Donques vous estes au monde, pour le
        contenter et moy pour vous regretter? O dieux! le permettez-vous? ou le
        permettant, punirez-vous point ceste ingratte, et mescognoissante Florice? <pb n="163"/></p>
        <milestone unit="line"/>
    </div>
    <div type="contentl">
        <p>Or je faisois semblant de n’avoir receu sa lettre, afin
        qu’elle ne creut pas que ce fussent ses parolles, mais mon amour seulement qui me
        faisoit revenir vers elle, parce que si j’eusse esté
        poussé par ses prieres, il eust semblé que j’eusse eu moins d’affection
        qu’elle, ce que je ne voulois pas qu’elle pensast. Quand elle receut ma lettre,
        elle eut beaucoup de contentement de sçavoir que je l’aymois, et
        ne fut peu en peine de la sienne, voyant que je ne l’avois point receue. Elle
        me r’escrivit donques et me fit sçavoir qu’elle craignoit que sa
        lettre ne fust perdue, elle me la redisoit encores; mais sans attendre
        sa responce, je fis semblant de partir de la ville, feignant d’y estre
        contraint pour ne pouvoir soustenir le veue de ce mariage. Et afin
        qu’elle le creust mieux, je donnay ordre que presque en mesme temps une
        autre lettre des miennes luy fust portée. Elle estoit telle.</p>
    </div>
    <div type="contentli">
        <milestone unit="line"/>
        <head type="chapitre">LETTRE DE HYLAS</head>
        <p>A FLORICE</p>
        <milestone unit="line"/>
        <p>Puis qu’il est impossible que Florice ne suive le cours de son
        malheureux destin, je pars de cette ville, ne pouvant souffrir une veue
        si deplorable pour moy. J’ayme mieux en apprendre le malheureux succez
        par mes oreilles que par mes yeux, reservant desormais ceuyx-cy pour
        pleurer un si miserable accident. Les dieux vous en donnent autant de
        contentement que vous m’en laissez peu, et vous le veuillent continuer
        aussi longuement que durera le cuisant regret que j’en ay et qui
        m’accompagnera dans le cercueil, où mesme je me plaindray de
        vostre changement, et de la rigueur de ma fortune.</p>
        <milestone unit="line"/>
    </div>
    <div type="contentl">
        <p>Or, belle Phillis, je luy escrivois de ceste sorte afin
        qu’elle ne creust pas que j’eusse receu sa lettre, parce qu’autrement j’eusse
        esté obligé, si je n’eusse voulu me separer du tout de son
        amitié, de la demander en mariage. Et j’eusse plustost consenty à ma mort
        qu’à l’espouser, non pas que je ne l’estimasse infiniment, mais pour
        l’extreme horreur que j’ay de ce lien, et j’avois bien une si bonne
        opinion de moy, que je tenois pour certain qu’elle ne me seroit point
        refusée. Et de peur qu’elle ne fust en peine de <pb n="164"/> la
        lettre qu’elle m’avoit escrite, je fis qu’elle luy fust rapportée par
        un des miens, qui luy fit entendre que j’estois party il y avoit deux ou trois
        jours et que d’autant qu’il ne sçavoit où j’estois
        allé, il luy rendoit cette lettre, de peur qu’elle ne se perdist. Elle ne cogneut point
        qu’elle eust esté ouverte, parce que la fermant avec la mesme
        soye, j’y avois mis le mesme cachet, d’autant qu’il y avoit long temps que nous
        en avions chacun un semblable. Elle reprit la lettre en souspirant, et
        puis s’enquit pourquoy je m’en estois allé, et quel si prompt
        affaire m’y avoit contraint. Il luy respondit, ayant été bien
        instruit par moy, qu’il n’en sçavoit autre chose sinon qu’il m’avoit jamais veu si
        triste que j’estois à mon départ, et que je luy avois seulement
        commandé de l’attendre. Alors avec un grand souspir: Ah! dit-elle, j’ay
        peur qu’il reviendra trop tard pour mon contentement. Et à ce
        mot, pour ne laisser voir ses larmes qui luy sortoient des yeux, elle s’en alla
        de l’autre costé. A son retour il me raconte tout ce qu’elle
        avoit dit, et fait, et il faut confesser que j’en eus pitié; mais il
        me fut impossible de me resoudre à l’espouser. Je me tins donc
        caché tant que les nopces demeurerent à se faire, et d’heure à autre
        j’envoyois celuy qui lui avoit apporté sa lettre, pour apprendre des nouvelles.
        En fin je sceus que le tout estoit conclud, parce que Teombre avoit tant de
        volonté de l’espouser, qu’il passoit par dessus toute difficulté.</p>
        <p>Je vous serois ennuieux, belle maistresse, si je vous racontois tous
        les artifices dont elle usa, pour se demesler de cette confusion, mais
        je m’en tais, parce qu’ils furent tous inutiles, et je vous diray qu’en
        fin ne pouvant plus reculer, le soir avant que de signer le contract de
        mariage, elle m’escrivit telles parolles.</p>
    </div>
    <div type="contentli">
        <milestone unit="line"/>
        <head type="chapitre">LETTRE DE FLORICE</head>
        <p>A HYLAS</p>
        <milestone unit="line"/>
        <p>Si je pouvois vous envoyer ma vie dans ce papier, aussi bien que la
        verité de mon intention, je ne me plaindrois pas de l’injustice
        du Ciel qui m’a destinée à manquer à mon amour ou à
        mon amour mon devoir. Demain sera le dernier jour de ma vie, si pour le moins on doit
        appeller mort ce qui ravit toute espece de contentement. Si Hylas veut
        accompagner mon desplaisir du sien, il peut me retirer du tombeau, et
        plus encores s’il ne laisse pas de m’aymer, toute miserable que je suis. <pb n="165"/></p>
        <milestone unit="line"/>
    </div>
    <div type="contentl">
        <p>Jugez si cette lettre me toucha vivement, puis que
        veritablement je l’aimois. Mais ne voyant autre remede à ce malheur que de
        l’espouser, j’advoue que mon affection ne fut assez forte pour m’en donner la
        volonté. En fin elle fut contrainte de signer le lendemain, et
        d’accorder tout ce que son pere et sa mere voulurent; mais avec
        des regrets incroyables et de si grands tremblements, que les jambes ne
        la pouvoyent soustenir, ny sa main conduire la plume dont elle escrivit
        son nom. O Dieux! dit-elle, à une de ses compagnes, quelle
        cruelle loy est celle-cy, qui ordonne que l’innocent signe mesme sa mort!</p>
        <p>Mais quand elle fut conduite au temple, et que de fortune elle passa
        par la mesme rue où estoit mon logis, levant les yeux contre les
        fenestres, elle dit en soy-mesme: Pourquoy, ô trop heureux
        logis, ne me sont les dieux aussi favorables qu’à toy, afin que je
        fusse, comme tu es, à celuy à qui je soulois estre? Et de
        fortune m’estant mis à la fenestre que j’avois entrouverte pour la voir
        passer, elle m’aperceut; mais, ô dieux! quelle fut ceste
        veue? Elle tombe esvanouye entre les bras de ceux qui la
        conduisoyent; et pour n’en faire de mesme je fus contraint de me
        mettre sur un lict, d’où je ne bougeay de la plus-part du jour.</p>
        <p>En fin la voilà mariée avec tant de pleurs, que chacun en
        avoit pitié. Mais parce que je craignois que m’ayant veu, elle ne creut que j’eusse
        fait semblant d m’en aller, je fis en sorte que, dés le soir
        mesme, un de mes amis, feignant de dancer avec elle, luy fit entendre que je m’en
        estois allé pour ne voir point ces malheureuses nopces, en
        intention de ne revenir jamais, mais que mon affection avoit eu tant de force sur
        moy, qu’il m’avoit esté impossible d’en demeurer plus long temps
        esloigné, et que par malheur j’estois arrivé en l’instant
        le plus fascheux que j’eusse peu rencontrer, que j’estois tellement hors de
        moy, qu’il m’estoit impossible de vivre, si elle ne me donnoit quelque
        asseurance que son amitié ne fust point changée. Elle
        alors, sans faire semblant de l’avoir ouy, tirant une bague de son doigt, la luy mit en
        main. Ce diamant, luy dit-elle, l’asseurera qu’il a moins de
        fermeté, que l’affection que je luy ay promise.</p>
        <p>Or, je vous supplie, oyez ce qui en advint. Le soir mesme qu’elle se
        mit au lict, et à l’heure mesme, comme je crois, que Teombre
        l’avoit entre ses bras, j’estois couché et tenois sur mon estomac la
        main où j’avois mis cette bague, sans la remuer; toutesfois je ne
        sçais comment elle m’entra dans la chair, et me fit une <pb n="166"/> si profonde
        esgratigneure, que ma chemise en fut toute ensanglantée, et
        depuis la marque m’en est tousjours demeurée au droit du cœur. O
        dieux! m’escriay-je soudain, pensant à l’outrage que Teombre me
        faisoit, combien est plus sensible, et de plus longue durée, l’offence
        que l’on fait maintenant à mon affection! Je me suis peut-estre
        arresté trop longuement sur ces particularitez; mais excusez Hylas qui ne
        fut jamais si vivement touché pour autre, si ce n’est pour vous,
        ma maistresse, dit-il, se tournant vers Phillis en sousriant. – Je n’en
        doute, dit-elle, non plus que personne qui soit en ceste
        compagnie; mais dites-nous comment vous laissastes Dorinde?</p>
        <milestone unit="line"/>
        <p>Hylas alors reprint la parole:</p>
        <p>Lors que j’estois le plus empesché de m’en desmeler honnestement
        (car en effet j’aymois Florice, tant parce qu’elle estoit plus belle, que
        pour avoir recogneu, ce me sembloit, que Dorinde en aymoit un autre) il
        sembla que le Ciel me voulut ayder, me representant la meilleure
        occasion que j’eusse sçeu desirer. Periandre, qui, comme je vous
        ay dit, avoit esté contraint de me quitter Dorinde, et ne pouvant
        souffrir de me la voir posseder, s’en estoit allé hors de la ville, fut
        en fin contraint de revenir pour ne pouvoir se priver plus longtemps de sa
        veue. Et quoy qu’il previst bien que le regret seroit plus grand de
        voir, que d’ouyr dire nostre amitié, si ne peut-il s’empescher
        de revenir, luy semblant que le blessé mesme a quelque consolation
        quand il peut voir sa playe.</p>
        <p>Et parce que d’abord il me vint voir aussi tost qu’il arriva je fis
        dessein de faire, comme on dit, d’une pierre deux coups, à
        sçavoir de me demesler de l’amitié de Dorinde, et d’obliger infiniment
        Periandre à moy. Deux ou trois jours s’estant donc escoulez qu’il ne me parloit
        qu’à mots interrompus de Dorinde, nous trouvant separez de toute
        compagnie, je luy tins ces propos: Il est impossible, Periandre,
        que l’amitié que je vous porte souffre que je sois cause plus
        longuement de la melancholie que je remarque en vostre visage. J’ayme
        trop mon frere pour luy voir passer une telle vie à mon
        occasion; vous ne doutez point que je n’ayme Dorinde, mais vous devez encor estre
        moins en doute de l’affection que je vous porte. Et pour vous en rendre
        un tesmoignage qui ne sera pas petit, je vous remets cette Dorinde que
        ma bonne fortune vous avoit ostée, et veux bien qu’à ce
        coup l’amitié que je vous porte surmonte l’amour que j’ay pour <pb n="167"/> elle.
        Recevez-la donc, Periandre, de ma part, et soyez certain que j’auray
        moins de regret de m’en separer, que de vous voir triste à mon
        occasion, ou bien d’estre privé de vostre presence.</p>
        <p>Si jamais personne condamnée au supplice receut du contentement
        quand on luy apporte sa grace, vous devez croire que Periandre en eut oyant
        mes paroles; et toutesfois sa discretion et l’amitié qu’il
        me portoit, luy firent au commencement refuser. Mais en fin voyant que je
        continuois en cette volonté, il la receut avec tant de
        remerciemens, que je fus contrainct de luy dire, qu’elle luy estoit justement deue,
        cognoissant bien qu’il l’aymoit de sorte qu’il me surmontoit autant en
        cette amour, que ma bonne fortune avoit surpassé la sienne.</p>
        <p>Je me retire donc peu à peu de Dorinde, et Periandre au
        contraire s’y avance le plus qu’il peut; mais cependant j’entreprens Florice.
        Je trouve les moyens de parler à elle, je l’asseure de mon
        affection; bref je fais en sorte que jamais il n’y avoit eu tant
        de bonnes intelligences entre nous, et ce qui m’y aida d’avantage, fut
        le peu d’amitié qu’elle portoit à Teombre. Il est vray
        qu’elle avoit tousjours du soupçon pour Dorinde, se ressouvenant de ce qui
        s’estoit passé. Cela fut cause que quelque temps apres qu’elle creut de
        m’avoir bien rendu sien, elle me dit que resolument elle vouloit que tout
        ouvertement je rompisse de sorte avec Dorinde, qu’elle n’en peust
        jamais avoir doute; qu’autrement elle vivroit tousjours avec
        incertitude de mon amitié, et qu’elle aymoit mieux s’en separer
        tout à fait que d’avoir ceste continuelle apprehension. Je luy representay
        tout ce que je peus, pour ne rendre point de desplaisir à
        Dorinde; car elle vouloit que ce fust par quelque espece
        d’affront que je me separasse d’elle, mais pas une de mes raisons ne
        fut receue. Il fallut en fin que je m’y resolusse.</p>
        <p>C’estoit le sixiesme de la lune de Juillet que tous les plus apparents
        de la ville vont avec les druides, pour cueillir dans la forest de
        Mars, qu’ils nomment d’Erieu, le guy salutaire de l’an neuf, quand
        Florice, pour la derniere fois, me commanda de satisfaire à ce
        qu’elle m’avoit demandé. Toutes les dames estoient parées et
        chacun estoit assemblé en l’Athenée, lors que je resolus de luy
        complaire. Le sacrifice estoit parachevé, et les rejouissances
        accoustumées se commençoient, lors que tirant à part Periandre afin qu’il
        ne s’offençast pas de ce que je voulois faire, je luy dis que je
        voyois bien que Dorinde avoit tousjours quelque espe- <pb n="168"/> rance en moy,
        et que cela estoit cause qu’elle ne recevoit pas son service comme elle
        devoit, mais que je la voulois desabuser à fin qu’elle ne s’y
        arrestat plus. Et soudain apres, la voyant aupres de Florice, et au milieu de la
        meilleure compagnie, je m’approchay d’elle, et apres quelques propos
        communs, je luy dis si haut que celles qui estoient à l’entour
        me peurent ouyr: Je cognois à ceste heure, Dorinde, que ce
        que l’on m’a dit de vous est veritable. – Et quoy? (me dit-elle en
        sousriant, et attendant toute autre responce de moy.) – Que vous avez
        (luy repliquay-je) meilleure opinion de vous que personne du monde
        puisse avoir de soy-mesme. Elle rougit alors, et me demanda pourquoy je
        faisois ce jugement d’elle? – Parce, luy dis-je, que mesurant les
        autres par vous, ainsi que vous aymez tout ce que vous voyez, vous
        pensez aussi que chacun soit amoureux de vous, et j’ay sceu que vous
        estes en cet erreur de moy, croyant que j’en meurs d’amour. Mais je
        veux bien que vous sçachiez que vous avez trop peu de merite
        pour me donner seulement la volonté de vous regarder. Et si vous vous
        l’estes figuré autrement, des-abusez-vous, et croyez que Hylas auroit
        honte de vous avoir aymée, ou s’il avoit
        fait ceste faute, de la continuer maintenant.</p>
        <p>Pensez, gentil Paris, quelle devint Dorinde! Quant à moy,
        pour n’entrer en plus de parolles avec elle, à ces derniers mots je
        m’en allay, la laissant la plus confuse personne qui fut jamais. Depuis ce
        temps Florice, plus satisfaite que je ne vous sçaurois dire, se
        redonna toute à moy, et si Teombre la gardoit
        comme mary, je la possedois comme amy.</p>
        <p>Mais Dorinde, animée à outrance contre moy, se resolut de
        me rendre tous les desplaisirs qui luy seroyent possibles; et descouvrant
        le renouement de l’amitié de Florice et de moy, fit dessein de
        m’y traverser en tout. Et parce que je ne la voyois plus, encores que ce
        fut bien à regret, car je l’aymois, quoy que ce fut moins que
        Florice, elle jugea que Periandre seroit un bon moyen pour apprendre de mes
        nouvelles. Elle commença donc de faire cas de luy, et luy
        montrer meilleur visage, que de coustume, et peu à peu fit semblant de
        l’aymer d’avantage, et alloit ainsi tousjours augmentant de jour à
        autre. Dequoy Periandre avoit tant de contentement qu’il ne bougeoit presque
        d’aupres d’elle. Ayant vescu quelque temps avec luy de ceste sorte,
        elle luy fit entendre le tromperie dont j’avois usé en mettant
        mon <pb n="169"/> portrait dans le miroir; et à fin qu’il n’en
        peust douter, elle fit venir la femme qui le luy avoit porté. Bref
        elle luy fit ce conte tant à mon desadvantage qu’elle refroidit en partie
        l’amitié qu’il me souloit porter, et cela en dessein d’avoir par
        son moyen quelque lettre de celles que Florice m’escrivoit. Et pour ce,
        continuant son discours: Il est, luy disoit-elle, entierement
        à Florice, mais jusques à ce que quelque autre luy passera devant
        les yeux. Car c’est bien le plus trompeur, et le plus volage qui fut
        jamais. Mais, luy disoit-elle, en luy tenant la main entre les
        siennes, me voulez-vous faire un extréme plaisir? Et luy ayant
        respondu qu’il n’y avoit rien qu’il ne fist pour son service, elle le
        luy fit jurer; et puis continua: Vous sçavez que
        Florice et moy sommes amies et alliées. Je ne sçaurois croire
        qu’elle l’ayme. Je
        vous supplie, dites-moy ce que vous en sçavez. – Desabusez-vous
        de cela (luy dit-il) je vous asseure qu’elle l’ayme, et qu’il ne se passe jour
        qu’elle ne luy escrive. – Et mon Dieu! repliqua-t’elle, me
        sçauriez-vous faire voir une de ses lettres? – Fort
        aysément, luy respondit-il, il est assez nonchalant à les serrer. Et en cela
        Periandre avoit raison; car veritablement je ne sçay que
        je fay de celles qu’on m’escrit, et quoy que pour en avoir perdu beaucoup
        j’aye eu bien souvent du desplaisir, si ne me puis-je chastier de cette
        nonchalance. – Or bien, adjousta Dorinde, je verray bien si vous estes
        homme de parole, et si vous m’aymez, parce que si cela est, vous m’en
        ferez avoir une bien tost.</p>
        <p>Avec ceste resolution, Periandre, sans avoir esgard à nostre
        amitié, et pensant y estre obligé, fust par le commandement de Dorinde,
        fust pour se vanger de la tromperie que je luy avois faite, ne perdit point le
        temps, mais ce soir mesme estant venu coucher avec moy, comme bien
        souvent il avoit accoustumé, m’en desroba une que j’avois receue
        en sa presence; et aussi tost qu’il peut entrer le matin en la chambre
        de Dorinde, il la luy porta. Elle vit qu’elle estoit telle.</p>
    </div>
    <div type="contentli">
        <milestone unit="line"/>
        <head type="chapitre">LETTRE DE FLORICE</head>
        <p>A HYLAS</p>
        <milestone unit="line"/>
        <p>Celuy qui n’est au monde que pour nostre supplice s’en va demain hors
        de la ville. Si vous venez, tout le soir sera nostre. Le reste du <pb n="170"/> temps que je passe
        esloignée de ce que j’ayme, je ne dis pas qu’il soit à nous.</p>
        <milestone unit="line"/>
    </div>
    <div type="contentl">
        <p>Vous sçavez, gentil Paris, que l’on n’escrit rien
        sur le ply de semblables lettres, de peur qu’estant trouvées, on ne
        recognoisse par celuy à qui elles s’adressent, celles qui les escrivent. Cela
        fut cause que Dorinde, apres avoir mille fois remercié Periandre, se
        retira dans son cabinet, et escrivit au dessus à Teombre, puis la recacheta
        avec de la soye bien proprement; et la donnant à un jeune homme
        des siens, l’instruisit de tout ce qu’il avoit à faire, et luy
        commanda de la porter incontinent à Teombre, parce qu’elle sçavoit
        qu’il devoit s’en aller ce jour là hors de la ville. Le jeune homme fit ce
        que Dorinde luy avoit ordonné, et si dextrement que, cependant que
        Teombre cherchoit des cizeaux pour couper la soye, il ressortit du logis, et
        vint trouver Dorinde à laquelle il raconta ce qu’il avoit faict.</p>
        <p>Si le mary fut estonné voyant la lettre de sa femme, et plus
        encores lisant ce qu’elle escrivoit, vous le pouvez juger, ma belle maistresse.
        Tant y a qu’au lieu de s’en aller seul, il la contraignit de faire le
        voyage avec luy, et non pas sans luy monstrer la lettre, et luy faire
        plusieurs reproches, dont elle s’excusa le mieux qu’elle peut, disant
        qu’il y avoit long temps que ceste lettre estoit escritte. Et parce
        qu’elle avoit recogneu que Dorinde avoit escrit ce qui estoit sur le
        ply, lors que Teombre luy respondit qu’en quelque temps que ceste
        lettre fust escritte, elle ne pouvoit estre excusée, elle
        repliqua qu’estant filles et bonnes amies, Dorinde et elle, elles en avoyent
        bien souvent escrit de semblables, se conviant l’une à l’autre
        à se venir visiter, lorsqu’elles n’avoient personne pour les empescher de
        parler librement, et que Dorinde à ceste heure estant en colere
        contre elle, et sçachant qu’il devoit partir, luy avoit envoyé
        cet escrit. Et d’effect, disoit-elle, vous pouvez bien juger que je y vray, puis que
        le dessus de la lettre est escrit de la main de Dorinde. Que si elle
        vouloit, elle en pourroit bien montrer plusieurs autres semblables, et
        moy aussi des siennes, si j’eusse esté aussi soigneuse à
        les garder qu’elle a esté.</p>
        <p>Teombre se paya en quelque sorte de ceste excuse; toutesfois elle
        fut contrainte d’aller avec luy hors la ville, et n’eut loisir qu
        d’escrire un mot, qu’elle laissa entre les mains d’une fille en qui
        elle avoit toutes sortes d’asseurances.</p>
        <p>Quant à moy qui pensois qu’elle fust demeurée et que
        Teombre <pb n="171"/> s’en fust allé seul, je ne faillis point, sur le soir, de me
        trouver au lieu accoustumé. Mais ceste fille m’ayant ouvert, me donna la
        lettre que Florice m’escrivoit, et sans dire un seul mot me referma la porte
        si promptement, que je ne l’en sceus empescher. Et parce qu’il faisoit
        obscur, et que je craignois qu’en heurtant je fusse ouy de
        quelqu’autre, apres avoir attendu quelque temps pour voir si elle
        r’ouvriroit, je m’en allay avec une grande apprehension qu’il n’y fust
        arrivé quelque accident. Et quand je fus en mon logis, j’avois
        une impatience incroyable d’attendre de la clarté pour lire la
        lettre qui m’avoit esté donnée. En fin je vis qu’elle estoit telle.</p>
    </div>
    <div type="contentli">
        <milestone unit="line"/>
        <head type="chapitre">LETTRE DE FLORICE</head>
        <p>A HYLAS</p>
        <milestone unit="line"/>
        <p>C’est la plus cruelle ennemie que tu auras jamais, qui t’escrit
        maintenant, pour t’avertir que ny Dorinde, ny toy, n’avez eu assez de
        meschancetez pour la faire mourir, et que le Ciel me laissera assez de
        vie pour me vanger de tous deux. Cependant, oublie mon nom, comme tu as
        perdu le souvenir des faveurs que je t’ay faites.</p>
        <milestone unit="line"/>
    </div>
    <div type="contentl">
        <p>O dieux! que devins-je ayant leu cette lettre!
        et en quelle confusion de pensées me trouvay-je, ne pouvant deviner pourquoy
        Florice m’escrivoit de cette sorte? Je passay cette nuict en me promenant
        par la chambre et soudain qu’il fut jour, j’envoyay un des miens pour
        faire en sorte que je peusse parler à celle qui m’avoit
        donné la lettre, me je ne le peus de tout le jour. Le soir estant venu, j’appris
        d’elle tout ce que je viens de vous dire, et l’opinion que Florice
        avoit que j’eusse donné ceste lettre à Dorinde, qui luy
        faisoit croire que j’avois feint lors que je m’estois retiré de l’amitié
        de Dorinde, et que ç’avoit esté seulement pour l’abuser. Je cherchay
        incontinent dans ma poche, et ne trouvant point ma lettre, je jugeay bien que
        Periandre me l’avoit derobée; et faisant milles
        protestations à cette fille pour mon innocence, je party, resolu de m’en venger.</p>
        <p>Mais quand je rencontray mon amy, et que d’un visage renfrongné,
        je me plaignis du larcin qu’il m’avoit fait, il repondit en souriant:
        Si en cela je vous ay despleu, j’en suis marry, et vous le devez
        oublier, si vous avez memoire que vos me fistes <pb n="172"/> bien plus
        d’offence en me derobant Dorinde, par l’artifice d’un miroir, que je ne
        vous en ay fait en vous prenant une lettre. – Mais, luy dis-je, je vous
        ay rendu vostre maistresse, et vous me faites perdre la mienne. – Je ne
        sçay en cela que vous dire (respondit-il) sinon que pour vous la
        rendre, je luy diray le larcin que je vous ay fait.</p>
        <p>J’aimois Periandre, et peut-estre autant que pas une
        de ces dames. Cela fut cause que je receus son excuse, jugeant mesme
        que c’estoit le moyen de revenir aux bonnes graces de Florice. Et
        pource, convertissant le tout en gausserie, nous fismes dessein
        d’attendre le retour de Florice, à fin de le sortir de l’erreur
        où elle estoit. Mais Teombre qui estoit homme d’esprit, et qui avoit bien fait
        semblant de prendre pour payement les excuses de sa femme, se resolut
        de demeurer quelque temps aux champs, à fin de recognoistre
        mieux ceux qui la recherchoient, et de quelle humeur elle estoit; et en
        ceste deliberation s’y arresta si long temps, que cependant ne pouvoir
        demeurer inutile, je vis Criseide, et si je la vis, je l’aymay. Et
        à la verité elle le meritoit; car je ne croy pas que jamais
        estrangere eut plus d’attraits, n’y fut plus capable de donner
        de l’amour qu’elle. <pb n="173"/></p>
    </div>

</body><back>
<div>
<p/>
</div>
</back></text></TEI>
