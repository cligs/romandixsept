<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_lite.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Seconde partie – Livre VI</title>
                <title type="partie">02</title>
                <title type="livre">06</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="free">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA SECONDE PARTIE D’ASTRÉE</head>
        <head type="chapitre">LE SIXIESME LIVRE</head>
        <milestone unit="line"/>
        <p>Encores que la nuict fut des-ja bien fort avancée
        lors que ces bergeres se coucherent sur les juppes et sayes de leurs bergers, si est-ce
        qu’estant mal accoustumées de dormir sous le ciel seulement, et
        sur l’herbe, et principalement la nuict, elles demeurerent long temps
        à s’entretenir avant que le sommeil les saisist. Et parce que l’horreur
        de la nuict leur faisoit peur, elles se mirent et resserrerent presque
        toutes en un monceau. Et lors estant plus esveillées qu’elles
        n’eussent voulu, Diane qui de fortune se trouva plus pres de Madonte, apres
        quelques propos communs luy demanda quelle estoit la fortune qui
        l’avoit conduitte en cette contrée. – Sage Diane,
        respondit-elle, l’histoire en seroit et trop longue et trop ennuyeuse; mais
        contentez-vous, je vous supplie, que ce mesme amour qui n’est point
        incogneu parmy vos hameaux, ne l’est plus non plus parmy les dames et
        les chevaliers, et que c’est luy qui m’a revestue comme vous me pouvez
        voir, encor que ma naissance me releve beaucoup par dessus cest estat.
        – S’il n’y a rien, dit Phillis, qui vous en empesche que la crainte de
        nous estre ennuyeuse, je responds pour toutes, que cela ne vous doit
        pas arrester; car je sçay qu’il y a long temps que nous
        desirons toutes d’entendre ce discours de vous, et il me semble que nous ne
        sçaurions trouver un temps plus à propos, puis que voicy une heure que
        nous ne pouvons mieux employer et que nous sommes seules, je veux dire sans
        berger. – Quant à moy, adjousta Diane, ce qui me le fait desirer
        plus particulierement, c’est que ceux qui nous voyent separées l’une
        de l’autre, <pb n="208"/> me disent que nous nous ressemblons beaucoup;
        de sorte que vos fortunes me touchent comme si elles estoient les
        miennes, et semble que je sois presque obligée de m’en enquerir.
        – Ce me sera tousjours, dit Madonte, beaucoup de contentement de ressembler
        à une telle beauté que la vostre; mais je ne voudrois pas, pour
        vostre repos, que vos fortunes fussent semblables aux miennes. – Je vous suis
        obligée, dit Diane, de cette bonne volonté. Mais ne
        croyez pas que chacun n’ait son fardeau à porter, et qui nous est d’autant plus
        pesant que celuy des autres, que celuy-cy est tout à fait sur nos
        espaules, et que l’autre ne nous touche que par le moyen de la compassion. Que cela
        donc ne vous empesche de satisfaire à la requeste que nous vous
        faisons. – Vous me permettrez donc, respondit Madonte, de parler un peu
        plus bas, afin de n’estre point ouye des bergers qui sont pres de nous;
        car j’aurois trop de honte qu’ils fussent tesmoins de mes erreurs,
        outre que je ne voudrois pas que Tesandre ne pust ouyr, pour les
        raisons que vous pourrez juger par la suitte de mon discours.</p>
        <p>Et lors elle commença de ceste sorte.</p>

        <milestone unit="line"/>
        <milestone unit="line"/>
        <head type="chapitre">HISTOIRE DE DAMON ET DE MADONTE</head>
        <milestone unit="line"/>
        <p>Il est à propos, sage et discrette trouppe, que de
        nuict je vous raconte ma vie, afin que couverte des tenebres, j’aye moins de honte
        à vous dire mes folies, telles faut-il que je nomme les occasions qui me
        faisant changer l’estat où la fortune m’avoit fait naistre,
        m’ont contrainte de prendre celuy où vous me voyez. Car encor que je
        sois avec les habits que je porte et la houlette en la main, je ne suis pas
        toutesfois bergere, mais née de parents beaucoup plus relevez.
        Mon pere, suivant la fortune de Thierry, acquit un si grand credit parmy
        les gens de guerre, qu’il commandoit en son absence à toutes ses
        armées, non pas qu’il fut Visigot comme luy, mais s’estant
        trouvé avec beaucoup d’authorité parmy les Aquitaniens, il fut tant
        aimé, et tant favorisé de ce roy, qu’il l’obligea de se donner entierement
        à luy, au service duquel, outre les biens qu’il avoit de ses predecesseurs, il en
        acquit tant d’autres, qu’il n’y avoit personne en Aquitaine qui se
        peust dire plus riche qu’il estoit.</p>
        <p>Ayant vescu de ceste sorte longues années, tout le malheur <pb n="209"/> qu’il
        ressentit jamais, fut seulement de n’avoir d’autres enfans que
        moy. Car encor que sa mort fust violente, si luy fut-elle tant
        honorable que je la tiens pour l’une de ses meilleures fortunes, puis
        qu’apres avoir fait lever le siege d’Orleans au cruel Attile, en fin le
        poursuivant jusques aux champs Cathalauniques, Thierry, Merovée
        et Ætius, luy donnerent la bataille et le deffirent. Et de fortune
        mon pere combatit ce jour là à la main droitte de son roy qui
        avoit eu l’ayle gauche de la bataille, et Merovée la droitte. Et d’autant
        que tout l’effort d’Attile fut presque sur le costé de Thierry,
        apres un long combat, le roi Visigot y fut tué et mon pere aussi, qui
        persé de plus de cent coups, fut trouvé sur le corps de son roy où
        il s’estoit mis pour le deffendre, et pour recevoir les coups en son lieu. Ce que
        Torrismonde son successeur, et son fils, eut tant agreable que la
        bataille estant gagnée, il fit emporter son pere et le mien, et
        les fit enterrer en un mesme tombeau, mettant toutesfois la chasse de plomb de
        mon pere aux pieds du sein, y faisant graver des inscriptions tant
        honorables, que la memoire ne s’en esteindra jamais.</p>
        <p>Lors que mon pere mourut, je pouvois avoir l’aage de sept ou huict ans,
        et commençay dés ce temps là de ressentir les
        rigueurs de la fortune. Car Leontidas, qui avoit succedé à la charge de mon pere,
        et que Torrismonde aymoit par dessus tous les chevaliers d’Aquitaine, usa de
        tant d’artifices que je luy fut remise entre les mains et presque ravie
        de celles de ma mere, sous un pretexte qu’ils nommoient raison d’estat,
        disant qu’ayant tant de grands biens, et de places fortes, il faloit
        prendre garde que je ne me mariasse à personne qui ne fust bien
        affectionnée au service de Torrismonde. Me voilà donc
        sans pere, et sans mere, privée de l’un par la rigueur de mort, et de l’autre
        par celle de ceste raison d’estat; toutesfois la fortune me fut favorable
        de ce que je rencontray tant de douceur, et tant d’honnesteté en
        Leontidas, que je ne pouvois desirer de meilleurs offices que ceux que
        je recevois de luy, ne luy deffaillant rien que le nom de pere. Sa
        femme n’estoit pas de ceste humeur, qui au contraire me traittoit si
        cruellement, que je puis dire n’avoir jamais
        tant hay la mort, que je luy voulois de mal.</p>
        <p>Or le dessein de Leontidas estoit de m’élever jusques en l’aage
        de me marier, et puis de me donner à l’un de ses neveux qu’il avoit
        esleu pour son héritier, n’ayant jamais peu avoir des enfans. Mais
        d’autant que la contrainte est la plus puissante occasion <pb n="210"/> qui
        empesche un esprit genereux de se plier à quelque chose, il
        avint que son nepveu n’eut jamais de l’amour pour moy, ny moy pour luy, nous
        semblant que nos fortunes estant limitées en nous-mesmes, nous
        estions cause l’un à l’autre de ce que nous ne pouvions esperer rien de
        plus grand, outre que nous n’estimions pas ce qui nous estoit acquis sans
        peine. Ce furent donc ces considerations ou d’autres plus
        cachées, qui nous empescherent d’avoir de l’amitié l’un pour l’autre; mais
        lors que j’eus un peu d’âge, il y en eust bien de plus grandes. Car la
        recherche de plusieurs jeunes chevaliers, si pleine d’honneur et de respect, me
        faisoit paroistre plus fascheux le mespris dont usoit le nepveu de
        Leontidas envers moy. Luy d’autre costé picqué de ce que
        je le desdaignois, comme il luy sembloit, se retira, de sorte que je ne le
        voyois plus que comme estranger, dont je ne recevois peu de contentement.</p>
        <p>Et quoy que le respect que chacun portoit à Leontidas pour
        l’extraordinaire faveur que Torrismonde luy faisoit, fust cause que
        plusieurs n’avoyent pas la hardiesse de se declarer entierement, si
        est-ce qu’il se rencontra un parent assez proche de Leontidas qui,
        fermant les yeux à toutes considerations, entreprit de me
        servir, quoy qu’il luy en peust advenir. Dés le commencement, ce n’estoit pas
        avec dessein de s’y embarquer à bon escient, mais seulement pour
        n’estre pas oyseux, et pour faire paroistre qu’il avoit assez de merite, et de
        courage pour se faire aymer, et pour aymer ce que l’on estimoit de plus
        relevé dans la Cour, pouvant dire sans vanité que de ma
        condition il n’y avoit rien qui le fust plus que moy.</p>
        <p>Et voyez comme ceux qui blasment l’amour ont peu de raison de le faire.
        Lors que ce jeune chevalier commença de me servir, il estoit
        homme sans respect, outrageux, violent et le plus incompatible de tous ceux de son
        aage; au reste, vif, ardant, et si courageux, que le nom de temeraire
        luy estoit mieux deu que celuy de vaillant. Mais depuis que l’amour
        l’eust vivement touché, il changea toutes ces imperfections en
        vertu, et s’estudia de sorte de se rendre aymable, qu’il fut depuis le miroir
        des chevaliers de Torrismonde. Il s’appelloit Damon, parent assez
        proche de Leontidas, comme vous avez ouy dire, et de qui le roy ne
        faisoit point bon jugement pour les raisons que je vous ay dites;
        toutesfois, lors qu’il commença de se changer, le roy aussi
        changea d’opinion. Mais parce que Leontidas estoit homme tres-avisé, <pb n="211"/> et
        qui toute sa vie avoit fait profession de remarquer les actions
        d’autruy, et d’en faire jugement, il se prist bien tost garde de son
        dessein, qui luy estoit insupportable, à cause de la
        volonté qu’il avoit de me donner à son nepveu. Et pour couper chemin à
        cette nouvelle recherche, il me deffendit si absolument de le voir, et luy en parla de
        sorte que nous demeurâmes tous deux plus offencez de luy que je
        ne vous sçaurions dire. Et suivant le coustume des choses deffendues,
        nous commençâmes dés lors d’avoir plus de desir de nous
        voir, et fûmes presque plus attirez à l’amitié
        l’un de l’autre que nous n’estions auparavant.</p>
        <p>Il n’y a rien, discrettes bergeres, qui me contraigne de vous advouer,
        ou de nier ce que je vay vous dire, si bien que vous devez croire que
        c’est la seule verité qui m’y oblige. Lors que Damon
        commença de me rechercher, son humeur m’estoit si desagreable que je ne le pouvois
        souffrir; mais depuis que Leontidas, avec de fascheuses paroles, m’eut
        si expressément defendu de le voir, le doute qu’il fit paroistre
        d’avoir de moy, me despita si fort, que je resolus de n’en aymer jamais
        d’autre. Et cela fut cause qu’avec un soin extréme je l’allois
        destournant des vices, à quoy son naturel le rendoit enclin,
        quelquesfois les luy blasmant en autruy et d’autresfois luy disant que
        mon humeur n’estoit point d’aimer ceux qui en estoient atteints. Le
        formant de cette sorte sur un nouveau modelle, lors que je cognus les
        conditions de ce chevalier changées, je l’aymay beaucoup plus
        que s’il fust venu me servir avec ces mesmes perfections, d’autant que chacun se
        plaist beaucoup plus en son ouvrage qu’en celuy d’autruy. Je vivois
        toutesfois si discrettement avec luy qu’il ne pust pour lors
        recognoistre au vray si je l’aymois, et me tenois tellement sur mes
        gardes qu’il n’avoit seulement la hardiesse de me declarer sa
        volonté par ses parolles: effect bien different de ceux que son outrecuidance
        avoit accoustumé de produire auparavant. Ce qu’on pourroit
        trouver estrange, si amour n’avoit fait autresfois des changements beaucoup
        plus contraires en maintes personnes. Et fin luy semblant que tout le
        service qu’il me rendoit estoit perdu, si je ne sçavais son
        intention, il resolut de prendre un peu plus de courage, et de hazarder cette
        fortune. Et parce qu’il creut de le pouvoir mieux faire par l’escriture
        que par les paroles, apres une longue dispute en son
        esprit, il fit une telle lettre. <pb n="212"/></p>
    </div>
    <div type="contentli">
        <milestone unit="line"/>
        <head type="chapitre">LETTRE DE DAMON</head>
        <p>A MADONTE</h3>
        <milestone unit="line"/>
        <p>C’est bien temerité
        d’aymer tant de perfections, mais aussi c’est bien
        mon devoir de servir tant de merites. Et si vous voulez esteindre
        l’affection de ceux qui vous ayment, il faut que de mesme vous laissiez
        les perfections qui vous font aymer. Et si vous ne voulez point estre
        aymée, vueillez aussi n’estre point aymable, autrement ne
        trouvez estrange que vous soyez desobeye; car la force excusera toujours ceux
        qui feront cette offence contre vostre volonté, puis que la
        necessité ne recognoist pas mesme la loy que les dieux nous imposent.</p>
        <milestone unit="line"/>
    </div>
    <div type="contentl">
        <p>Mais quand il me voulut faire voir cette lettre, il ne fut
        pas sans peine, parce qu’il sçavoit bien que je ne la recevrois pas sans
        artifice. En fin voyez quelles sont les inventions d’amour. Il me vint
        trouver, fit semblant de m’entretenir des nouvelles de la Cour, me
        raconta deux ou trois accidents sur ce subjet, avenus depuis peu, et en
        fin me dit qu’il avoit recogneu une nouvelle affection qui n’estoit
        petite, mais qu’il craignoit de me la dire, parce que la dame estoit de
        mes amies, et le chevalier de ses amis. – Et quoy, luy dis-je, me
        tenez-vous pour si peu discrete que je ne sçache taire ce qui ne
        doit pas estre sceu? – Ce n’est point cette doute, me dit-il, qui m’en
        empéche mais que vous n’en vueillez mal à mon amy. – Et
        pour quoy cela, luy respondis-je, puis que l’amour qui est honneste et plein de
        respect, ne peut offencer personne?</p>
        <p>Je voyois bien, gentilles bergeres, qu’il estoit en peine de ce qu’il
        avoit à faire; mais je ne pensois point que ce fust pour son
        particulier, m’imaginant que s’il eust eu la volonté de m’en
        parler, il l’eust fait dés long temps, en ayant eu diverses commoditez. Et
        cela fut cause que je l’en pressay, plus peut-estre que je ne devois. En fin
        il me dit que de me dire les noms, c’estoit chose qu’il n’oseroit
        faire, pour plusieurs considerations, mais qu’il m’en feroit voir une
        lettre qu’il avoit trouvée ce matin mesme. Et à ce mot il
        mit la main dans sa poche, et me montra la lettre qu’il venoit de m’escrire, que
        sans difficulté je leus sans en recognoistre l’escriture parce
        que je n’en vois jamais veu encores. Mais si auparavant j’avois un peu de
        volonté d’en sçavoir les <pb n="213"/> noms, apres cette
        lecture j’en eus extréme desir, et lors que je l’en pressois le plus, je le vis
        sousrire, et ne me dire que de fort mauvaises excuses. – Et quoy,
        Damon, luy dis-je, depuis quand estes-vous devenu si peu soucieux de me
        plaire que vous ne me vueillez dire ce que je vous demande? – Je
        crains, me respondit-il, de vous offencer si je vous obeys, car celle à
        qui cette lettre s’addresse est fort de vos amies, comme je vous ay
        dit. – Vous me ferez sans doute, luy repliquay-je, une offence beaucoup
        plus grande en me desobeyssant. – Je suis donc, me dit-il, entre deux
        grandes extremitez, mais puis que la faute que je feray par vostre
        commandement sera beaucoup moindre, je vais vous obeyr. Et me prenant
        la lettre, me la releut tout haut, mais estant parvenu à la fin,
        il s’arresta tout court sans nommer personne.</p>
        <p>Voyez, belles bergeres, que c’est que l’amour! Quelquefois il porte
        les esprits les plus abaissez à des temeritez incroyables, et
        d’autresfois fait trembler les courages plus relevez en des occasions, que les
        moindres personnes ne redouteraient point. Damon en sert d’exemple,
        puis que luy qui, entre les plus effroyables dangers des armes, pouvait
        estre appellé temeraire, comme je vous ay dit, n’avoit la
        hardiesse de dire son nom à une fille, fille encores qu’il sçavoit
        bien ne luy vouloir point de mal. Mais s’il avoit peu de courage, j’avois ce me
        semble encor moins d’entendement; car je devois bien connoistre
        à la crainte qu’il avoit, que cela luy touchoit, et je veux croire qu’Amour
        estoit celuy qui me bouchoit les yeux, ayant fait dessein de rendre par
        nous sa puissance mieux cogneue à chacun. Autrement j’y eusse
        bien pris garde puis que je l’aymois, et qu’on dit que les yeux des amants
        persent les murailles. Quoy que ce fust, j’advoue que je n’y pensois
        point, et voyant qu’il se taisoit: Et quoy? luy dis-je, Damon, n’en
        scauray-je autre chose? Vrayement je pensois avoir plus de pouvoir sur
        vous. – Tant s’en faut, me respondit-il, que mon silence procede de
        là, que ce qui m’empesche de vous en dire davantage, c’est que vous pouvez
        trop sur moy. Et toutesfois ce que je vous en ay dit vous devroit
        suffire; car que puis-je vous en declarer, apres vous en avoir fait
        lire la lettre, et ouyr la voix? – Comment, luy dis-je, toute
        estonnée, est-ce vous, Damon, qui l’avez escrite? – C’est moy
        sans doute, dit-il, baissant les yeux contre terre. – Et je vous supplie,
        continuay-je, dites-moy à qui elle s’addresse. – C’est,
        adjousta-t’il froidement, <pb n="214"/> puis qu’il vous plaist de le sçavoir,
        à la belle Madonte. Et à ce mot, il se teut pour voir, comme je croy, de
        quelle sorte je recevrois cette declaration.</p>
        <p>J’advoue que je fus surprise, parce que j’attendois toute autre
        responce que celle là; et quoy que je l’aymasse comme je vous
        ay dit, et que ce fust d’une volonté resolue, si est-ce que l’honneur
        qui doit tousjours tenir le premier lieu dans nos ames, me fit croire que ces
        parolles m’offençoient. Et quoy que je reconnusse bien que
        j’avois esté cause de sa hardiesse, si ne voulus-je point l’excuser, me semblant que
        comme que ce fust, il se devoit taire. Il est vray qu’amour qui
        n’estoit pas foible en moy tenoit fort son party, et quoy qu’il ne
        peust estoufer entierement les ressentimens que l’honneur me donnoit,
        si les adoucissoit-il infiniment.</p>
        <p> En fin je luy respondis ainsi: Malaisément, Damon,
        eussé-je attendu cette trahison de vous en qui je m’asseurois comme en moy-mesme; mais
        par cette action vous m’avez apris qu’il ne se faut jamais fier en un
        jeune homme, ny en une personne temeraire. Toutesfois je ne vous accuse
        pas entierement de cette faute, j’en suis coulpable en partie, ayant
        vescu par le passé avec vous de la sorte que j’ay fait. Vostre
        outrecuidance sera cause que je seray plus avisée à
        l’advenir et pour vous et pour tous les autres qui vous ressembleront. – Si vous appellez
        trahison, me respondit-il, vous avoir plus aymée que vous n’avez
        pensé, je confesse que vous estes trahie de moy, et que vous le serez de cette
        sorte tant que je vivray, sçachant bien que ny vous ne personne
        du monde ne sçauroit se figurer la grandeur de mon affection. Et si
        vous croyez que ma jeunesse m’en ait donné la volonté et ma
        temerité la hardiesse, je maintiendray contre tous les hommes que jamais vieillesse
        ne fut plus prudente que cette jeunesse, ny prudence plus sage que
        cette temerité que vous blasmez en moy. Que si j’ay failly comme
        vous dites et que vous en soyez coulpable, ce n’est pas pour la façon
        dont, vous avez vescu avec moy, mais parce qu’estant si belle, vous vous
        estes rendue si pleine de perfection, qu’il est impossible que tous
        ceux qui vous verront ne commettent de mesmes fautes que vous me
        reprochez. Et toutes fois je ne sçay quel demon ennemy de mon
        contentement, vous met à cette heure des opinions en l’ame si
        contraires à celles que vous venez de me dire. Et il faut bien
        que ce soit pour mon malheur que vous les ayez si promptement oubliées: ne
        m’avez-vous <pb n="215"/> pas dit que l’amour n’offençoit personne?
        Si cela est, pourquoy le jugez vous à cette heure autrement contre
        moy. Mais si ces parolles ne vous contentent, voicy Damon devant vous qui
        vous offre l’estomac, voire ce mesme cœur qui vous adore, afin que
        pour vous satisfaire, vous luy donniez tel chastiment qu’il vous
        plaira, et s’il en refuse un seul (sinon la deffence que vous luy
        pourriez faire de vous servir) il veut que vous le teniez pour le plus
        traistre qui fut jamais et le plus indigne de tous les hommes d’estre
        honoré de vos bonnes graces. – Si je vous ay dit, luy
        respondis-je, que l’on ne s’offençoit point d’estre
        aymée, j’y ay adjousté le respect et l’honnesteté
        à quoy l’on est obligé. Et quand vous
        vous fussiez contenté de me rendre preuve de vostre bonne volonté par
        ce respect seulement, et non point par l’outrecuidance de vos parolles, j’eusse eu
        autant d’occasion de vous aymer que j’en ay de vous hayr. Car
        pourray-je bien douter à l’advenir que Damon ne recherche ma
        honte, puis qu’il a eu la hardiesse de me le dire luy-mesme? Quelle me
        pensez-vous, Damon, pour croire que sans vengeance je souffre ces
        injures? N’avez-vous point de memoire du pere que j’ay eu?
        N’avez-vous point reconnu quelle vie à esté la mienne?
        et combien j’ay eu de soin de me conserver non seulement telle que je dois estre mais
        en sorte que la medisance n’eust occasion de mordre sur mes actions?
        Ressouvenez-vous que si vous n’avez ny memoire ny jugement pour ce que
        je vous dis, j’en ay assez pour tous deux, et que, si vous continuez,
        vous me donnerez subjet de vous rendre du desplaisir par toutes les
        voyes que je sçauray inventer. – Madame, me respondit-il
        incontinent, ne laissez de mettre en avant contre moy toutes les sortes de peine que
        vous en pourrez imaginer. Celuy qui a peu supporter l’effort de vos
        yeux ne sçauroit craindre celuy de tout le reste de l’univers.
        Ce ne sont que des tesmoignages de mon affection qui me seront d’autant plus
        chers qu’ils rendront plus de preuve que vous estes aymée de
        Damon. Et ne pensez plus que je vous mescognoisse, ny ceux dont vous estes
        descendue. Vos vertus sont trop gravées en mon ame, et j’ay trop
        d’obligation à ceux qui vous ont mise au monde pour en perdre la
        memoire, mais si je ne vous ay offencée que par la parole et non
        par le dessein que j’ay eu de vous rendre service, laissons là, madame,
        ceste fascheuse parole, oublions-la. Commandez-moy que je sois muet, pourveu
        qu’il soit permis à mon ame de vous adorer, je veux bien
        <pb n="216"/> ne parler jamais. Mais si vous redoutez si fort que je vous die que je
        vous ayme, et si vous croyez que cela importe tant à cette
        reputation dont justement vous estes si soigneuse, ne croyez vous pas que vous
        vous allez procurer un extréme desplaisir, puisque vivant avec
        moy comme vous me menassez, il sera impossible que mon affection ne se
        manifeste à chacun? Et par ainsi, ce que je vous dis en
        particulier sera public par tous ceux de ceste Cour, et ne serez-vous pas plus
        offencée de l’ouyr de la bouche de chacun et en public que de la
        mienne en particulier? Avant que d’ordonner ce qu’il vous plaist faire de
        moy, je vous supplie, madame, considerez ce que je vous dis, et de
        plus, que si je ne faux point, vous n’avez point de raison de me punir.
        Et si vous estes offencée, et que ma faute vous desplaise,
        pourquoy voulez-vous faire plus de tort en la publiant à tout le monde?</p>
        <p>Il seroit bien mal aisé, sages bergeres, de vous redire toutes
        les raisons que Damon m’allegua, car je n’ouys jamais mieux parler.
        J’advoue toutesfois que j’espreuvay bien en ceste occasion que le
        conseil est tres-bon de ceux qui disent qu’on ne doit jamais declarer
        son affection à une dame qu’auparavant on ne l’ait obligée à
        quelque sorte de bonne volonté. Car lors que l’offence qu’elle pense
        recevoir par telle declaration la veut eslongner, cette bonne volonté qui
        la tient attachée, l’empesche de le pouvoir faire, et luy fait
        escouter par force telles paroles, voire en fait faire un jugement plus
        favorable. Je l’esprouvay, dis-je, à ceste fois, puis qu’il me
        fut impossible de m’en separer, encor que je ressentisse l’injure que j’en
        recevois; au contraire, avant; que de mettre fin à nos
        discours, je consentis d’estre aymée et servie de luy, pourveu que ce fut
        avec honneur et discretion. Et parce que Leontidas avoit continuellement les
        yeux sur nous, je luy commanday de ne me voir plus si souvent, et de
        dissimuler mieux qu’il n’avoit fait par le passé, afin de
        tromper cet homme. Je me souviens qu’en ce temps-là, d’autant que Leontidas,
        encor que grand et sage capitaine, ne laissoit toutesfois de se laisser
        posseder à l’amour de quelques femmes, qui feignant de l’aymer,
        tiroient de son bien tout ce qu’elles pouvoient, et en cachette en
        favorisoient d’autres, il fit des vers qu’il m’envoya. Et parce que
        nous craignions que les lettres venant à se perdre, nos noms ne
        fissent recognoistre ce que nous desirions qui fust tenu caché, je
        l’appellois mon frere, et il me nommoit <pb n="217"/> sa sœur. Je pense que je me
        souviendray encores des vers dont je vous parle. Il me semble qu’ils estoient tels.</p>
    </div>
    <div type="contentci">
        <milestone unit="line"/>
        <head type="chapitre">SONNET</head>
        <milestone unit="line"/>
        <p>Qu’envieux de mon bien il parle, ou qu’il blaspheme,</p>
        <p>Qu’il remarque à nos yeux, ce qu’il pense estre en nous,</p>
        <p>Qu’il cognoisse en effect que je ne suis moy-mesme,</p>
        <p>Sinon, ma sœur, en tant que je ne suis qu’à vous.</p>
        <milestone unit="line"/>
        <p>Que d’un oeil importun il nous veille jaloux,</p>
        <p>Que sur nos actions la medisance il seme:</p>
        <p>Il peut bien m’esloigner de mon bien le plus doux,</p>
        <p>Mais non pas empescher qu’enfin je ne vous ayme.</p>
        <milestone unit="line"/>
        <p>Malgré tous ces discours contre nous inventez,</p>
        <p>Malgré tous ces soupçons qui nous ont tourmentez,</p>
        <p>Mesme dans le cercueil, je fay voeu d’estre vostre.</p>
        <milestone unit="line"/>
        <p>Mais ce fascheux Argus ne feroit-il pas mieux,</p>
        <p>Nous laissant en repos, d’employer tous ses yeux</p>
        <p>A garder la beauté qu’il paye pour un autre?</p>
        <milestone unit="line"/>
    </div>
    <div type="contentl">
        <p>Mais pour revenir à ce que je vous disois, depuis
        ce jour Damon se reigla de sorte à ma volonté que je ne puis nier que je
        n’eusse de l’amour pour luy. Aussi estoit-il tel qu’il estoit bien mal-aisé
        de ne l’aimer point, et mesme cognoissant combien l’affection qu’il me
        portoit luy avoit fait changer de vices en vertus. Et parce que pour
        tromper les yeux de Leontidas, nous ne nous parlions plus que par
        rencontre, et fort peu souvent en presence de quelqu’un, plusieurs
        eurent opinion que le courage genereux de Damon n’avoit peu souffrir
        plus longuement les desdains dont j’avois usé envers luy et
        qu’il s’estoit retiré de mon amitié, et Leontidas mesme y fut
        trompé, encor que sa femme qui estoit infiniment soupçonneuse, l’asseurast
        tousjours du contraire. Et parce qu’il desiroit passionnément, comme je
        vous ay dit, de me donner à son nepveu, pour contenter son esprit, il
        pensa de mettre pres de moy une femme qui prist garde à mes actions sans
        en faire semblant. Elle se nommoit Leriane, et desjà <pb n="218"/>
        estoit bien fort avancée en son aage, toutesfois d’une humeur assez
        complaisante, mais au reste la plus fine et rusée qui fut jamais.</p>
        <p>Pour ce coup je n’eus pas la veue si bonne que Damon, car d’abord
        qu’elle me fut donnée, il descouvrit le dessein de Leontidas;
        et parce que je la trouvois de bonne compagnie et qu’elle faisoit tout ce
        qu’elle pouvoit pour me plaire, je ne pouvois croire qu’elle eust ceste
        mauvaise intention. Et d’autant que continuellement il me disoit
        qu’elle me tromperoit, et que je m’en prisse garde, nous fismes
        resolution de jouer au plus fin. Et puis qu’il ne despendoit pas de
        nostre volonté de l’eslonguer de nous, nous pensames qu’il
        estoit à propos de faire semblant que sa compagnie nous estoit tres-agreable.
        Par cet artifice nous avions opinion de l’obliger à ne nous
        rendre point tous les mauvais offices qu’elle pourroit, et de faire paroistre
        à Leontidas que nous n’avions point de dessein, que nous ne
        voulussions bien qu’il sceust. O que nous eussions esté avisez, si nous
        eussions mis en effet ceste deliberation!</p>
        <p>Mais oyez, gentilles bergeres, ce qui en avint: Leriane, voyant la
        bonne chere que je luy faisois, se monstroit si desireuse de me plaire
        qu’en fin je vins à l’aimer insensiblement; et elle, d’autre
        costé, prenant garde aux recherches que Damon luy faisoit, creut
        aysément qu’il l’aymoit. Et ceste creance, jointe à la beauté et
        aux perfections de ce jeune chevalier, convierent bien tost Leriane de l’aymer, de
        sorte qu’il n’y eust que le pauvre Damon qui ne se trompa point, et
        toutesfois ce fut luy qui paya plus cherement nos erreurs. Et quoy
        qu’il recogneust bien dés le commencement ce que je vous dis, si
        ne m’en peut-il empescher. Il me souviendra le reste de ma vie des
        parolles dont il usa, lors qu’il me le dit: Ma sœur, me dit-il, vous
        aymez Leriane, mais souvenez-vous qu’elle ne le merite pas, et que je
        crains que vous n’y preniez garde trop tard. Elle a un tres-mauvais
        dessein, et envers vous, et envers moy, car la femme de Leontidas ne
        vous l’a donnée que pour vous espier, et croyez que
        veritablement la bonne chere que vous m’avez commandé de luy faire, luy a
        donné occasion de croire que je l’aymois, et que ceste opinion est cause qu’elle ne me
        veut point de mal. – Tant mieux, luy dis-je, mon frere, en sousriant,
        je sçay bien que vous ne serez pas amoureux d’elle, pour le
        moins, je vous asseure que je n’en seray jamais jalouse; et cependant la bonne
        volonté qu’elle <pb n="219"/> vous portera, la retiendra peut-estre
        en son devoir, et l’empeschera de ne nous faire tout le mal qu’elle pourroit.
        – Dieu vueille, me dit-il, ma sœur, qu’il en avienne comme vous dites,
        mais j’ay bien peur qu’au contraire ceste affection n’ayt une autre
        fin, car il est impossible que je continue de luy faire bonne chere, et
        se voyant deceue, Dieu sçait ce qu’elle ne fera point. – Elle ne
        vous prendra peut-estre pas par force, luy dis-je. – Dieu vueille, me
        repliqua-t’il, que je sois mauvais devin, et qu’elle ne fasse pas
        quelque chose de pire encores que ce que vous dittes.</p>
        <p> Je vis bien que cette femme luy estoit importune, mais je ne jugeay
        jamais qu’elle eust de l’amour, et pensois que toutes ses recherches
        n’estoient que pour mieux faire la complaisante. Et parce qu’encores
        que Leontidas me fist toute la bonne chere qu’il luy estoit possible,
        si est-ce que le mauvais traittement que je recevois de sa femme, me
        faisoit passer une vie fort ennuyeuse. Je respondis à Damon
        qu’il devoit considerer la miserable vie que je faisois; que je n’avois
        contentement que de luy, ny consolation que de Leriane; que je croyois
        bien que l’intention de Leontidas et de sa femme avoit esté en
        mettant Leriane aupres de moy de m’avoir donné un espion, mais que je
        croyois bien aussi qu’ils pourroyent se tromper, et que cette femme se sentoit
        tellement obligée aux caresses que je luy avois faites, que je
        cognoissois bien que veritablement elle m’aymoit; et en fin
        qu’à la longue il perdroit la mauvaise opinion qu’il avoit d’elle, parce que la
        pratiquant d’avantage, il cognoistroit que c’estoit une personne
        d’honneur. Damon ne sçeut faire autre chose, voyant comme j’en
        estois abusée, que de plier les espaules, et depuis ne m’en osa plus
        parler de peur de me desplaire.</p>
        <p>Et voyez combien la bonne opinion que nous avons d’une personne, a de
        force sur nous: je voyois bien la recherche qu’elle faisoit à
        Damon, et ne pouvois m’imaginer que ce fust à mauvaise intention, me
        figurant que tout ce qu’elle en faisoit, n’estoit que pour me complaire. O que le
        visage dissimulé de la prud’hommie couvre, et nous fait
        mescognoistre de vices! Et cela estoit cause que quelquefois Damon recevoit mauvaise
        chere de moy, me semblant qu’il ne traittoit pas avec Leriane comme il
        devoit, puis que je luy avois dit que je l’aimois, et que c’estoit la
        moindre chose qu’il deust faire pour moy, que de faire cas de ceux de
        qui je cherissois l’amitié. Ce que Damon recognoissoit bien, et
        ne s’en osoit plaindre, de peur de faire pis, mais seule- <pb n="220"/> ment
        nourrissoit en son ame une si cruelle hayne contre elle, qu’à
        peine la pouvoit-il cacher. Au contraire Leriane augmentoit de jour à
        autre de telle sorte ceste affection qu’elle luy portoit, qu’en fin voyant qu’il
        ne faisoit pas semblant de la recognoistre, elle ne se peut empescher
        de luy escrire une lettre si pleine de passion, que Damon ne pouvant
        plus dissimuler, luy en osta si bien toute esperance qu’elle ne perdit
        pas seulement l’amour qu’elle luy portoit, mais en sa place y fit
        naistre une si grande hayne qu’elle jura sa perte. Que si elle eust peu
        preuver, en l’accusant à Leontinas, ce qu’elle sçavoit de
        nostre affection, il n’y a point de doute qu’elle l’eust faict, mais nostre
        bonheur fut tel que, quelque familiarité qui eust esté
        entre nous, je ne luy en avois jamais parlé que fort peu.</p>
        <p>Il est vray que je l’ay depuis recogneue assez fine et malicieuse pour
        croire que s’il ne luy eust falu que quelque preuve, elle ne s’y fust
        pas arrestée, parce qu’elle n’eust jamais manqué
        d’invention, mais un des principaux sujets qui l’en empescha, ce fut ce que j’ay jugé
        depuis, qu’elle eut crainte que Damon n’eust gardé les lettres
        qu’elle luy avoit esbrites, et que par ce moyen Leontidas l’eust recogneue pour
        une tres-mauvaise femme. Et toutesfois ceste consideration ne pouvoit
        encor estre assez forte pour l’empescher, parce qu’elle eust peu dire
        qu’elle avoit fait semblant d’aimer Damon, pour le convier de ne se
        fier plus en elle; et sans doute Leontidas et sa femme l’eussent
        creue, ayant conceu une si bonne opinion d’elle, qu’ils ne pensoyent
        pas qu’il y eust matrone en Gaule plus sage que Leriane.</p>
        <p>Mais si j’avois eu tort en l’amitié que je luy portois, Damon ne
        se peut excuser qu’il n’ayt failly en cette action, car s’il m’eust
        montré la lettre qu’elle luy avoit escritte, il n’y a point de doute qu’il
        m’eust sortie d’erreur, et que nous ne fussions pas tumbez aux malheurs
        où nous nous vismes depuis. Et ce qui l’en empescha, comme je
        pense, ce fut la cruelle responce qu’il luy avoit faite, d’autant qu’il eut peur
        que je la visse et luy en sceusse mauvais gré. Tant y a qu’il me
        le tint si secret que je n’en sceus rien pour lors.</p>
        <p>Or Leriane ayant fait dessein, comme je vous disois, de se venger de ce
        chevalier, jugea qu’il n’y avoit point de moyen plus propre que celuy
        que je luy en donnerois. Et sçachant bien que vivant
        familierement avec moy, il ne pouvoit pas estre qu’il ne s’en presentast quelque bonne
        occasion, elle se rendit si soi- <pb n="221"/> gneuse de me voir et de me
        suivre, que je la pouvois dire l’ombre qui accompagnoit mon corps. Et
        parce qu’elle avoit un esprit vif, et qui entroit presque dans les
        intentions des personnes, elle recogneut que Tersandre m’aymoit.</p>
        <p>Je dis ce mesme Tersandre que vous voyez qui est en ce lieu avec moy.
        Il ne faut pas que je vous die ce qui est de sa personne, puis que vous
        le voyez, sages bergeres, mais ouy bien de quelle condition il est:
        sçachez donc que son pere ayant suivi le mien en tous ses
        voyages de guerre, ils furent en fin tuez tous deux le jour que Thierry mourut. Et
        parce que cestuy-cy avoit esté nourry petit enfant dans la
        maison de mon pere, il avoit conceu une si grande affection de moy, que la
        difference de nos conditions ne le peut pas empescher de me regarder
        d’autre sorte qu’il ne devoit. Et j’en pouvois bien estre cause, sans y
        penser, car la grande inegalité qui estoit entre nous me faisoit
        recevoir tous ses services, non pas comme d’un amant, mais comme d’un
        domestique, le lieu d’où il estoit ne luy pouvant donner par
        raison une plus grande pretention pour mon regard. Mais Amour, qui faisoit naistre
        ses pensées en son ame, d’autant qu’il est aveugle, peut sans
        reproche en produire de plus déraisonnables, et par ainsi luy faisoit
        concevoir des esperances qui estoyent du tout esloignées de la raison.</p>
        <p>Toutesfois Leriane qui, plus fine que moy, avoit jetté les yeux
        sur luy, et avoit,fort bien recogneu son intention, le jugea un sujet tres
        propre pour commencer sa vengeance. Elle sçavoit bien que de
        toutes les amertumes d’amour, il n’y en avoit point de si difficile que la
        jalousie, ny qui fust receue plus aisément en une ame qui ayme
        bien. Elle commence donc de se rendre familiere avec luy, luy fait paroistre
        beaucoup de bonne volonté, luy offre toute sorte d’assistance en
        tout ce qui se presentera, bref, peu à peu, l’attire aupres de moy,
        et luy donne commodité de me voir et de parler à moy. Mais
        voyant que sa modestie l’empeschoit de me declarer sa volonté, elle resolut de
        luy en donner le courage, et avec ce dessein, un jour qu’elle le trouva
        à propos. apres quelques discours esloignez, et qu’elle fit venir sur ce
        qu’elle luy vouloit dire, elle luy fit entendre qu’elle et moy nous
        estions souvent estonnées de le voir sans qu’il eust encores
        fait choix de quelque maistresse, et que je disois que je n’en pouvois juger la
        cause; car de dire que ce fust’ faute de volonté, l’aage
        où il estoit ne le pouvoit permettre; que ce fust faut de courage, <pb n="222"/>
        encores moins, puis qu’il avoit rendu trop de tesmoignage de ce qu’il
        estoit, et que la cognoissance qu’il avoit de luy-mesme luy devoit
        donner assez d’asseurance de pouvoir acquerir les bonnes graces de la
        plus belle de cette Court, tellement que je n’en voyais autre occasion,
        sinon qu’il ne trouvoit rien digne de luy.</p>
        <p>Tersandre qui croyoit ce qu’elle disoit, et qui se sentoit toucher
        l’endroit le plus sensible de son ame: Helas! ma fille, luy dit-il en
        souspirant, (car telle estoit l’alliance dont il la nommoit) helas!
        que madame et vous, avez peu remarqué mes actions, puis que vous
        n’avez recogneu ma folie. J’ayme, mais helas! j’ayme en tel lieu qu’il vaut
        mieux le taire pour n’estre estimé insensé, que le dire
        pour esperer tant soit peu d’allgement.</p>
        <p>Ceste ruzée de Leriane, qui sçavoit bien ce qu’il vouloit
        dire, feignant de ne l’entendre pas, le tourne de tant de côtez,
        qu’elle luy arracha le nom de Madonte, de la bouche, mais avec tant d’excuses
        qu’elle jugea bien qu’il recognoissoit son outrecuidance, et qu’il
        falloit luy donner du courage pour continuer son dessein. C’est
        pourquoy d’abord elle luy dit qu’elle ne trouvoit point tant
        d’inegalité entre luy et moy, que cela l’en deust retirer. Que si la
        fortune m’avoit favorisée de beaucoup de biens et d’estre
        née de ces grands ayeux dont je tirois mon origine, qu’il avoit tant de vertus,
        que s’il estoit moindre en fortune, il m’estoit égal en merite.</p>
        <p>Elle avoit feint tout le discours precedent, qu’elle disoit que nous
        avions eu ensemble, et m’en avoit attribué la plus grande
        partie, pour luy donner la hardiesse de se declarer, et maintenant pour luy donner
        le courage de continuer, elle en invente un autre aussi peu veritable,
        luy disant qu’elle avoit bien recogneu aux paroles que je luy avois
        dittes de luy plusieurs fois, que je l’estimois, voire que je l’aimois,
        autant que je me sentois importunée de Damon. Elle ne mentoit
        pas, encor qu’elle creut de mentir, car il estoit vray que je l’aimois
        autant que j’estois importunée de Damon. Et pour le luy
        persuader mieux, luy disait que bien souvent quand il s’approchoit de moy, je
        disois, me tournant vers elle, que pour le moins Damon fust
        changé en Tersandre. Et sur ce discours elle s’estendoit le plus qu’elle pouvoit
        en des louangés qu’elle disoit de luy, et qu’elle feignoit de
        redire apres moy, et pour la fin juroit que je ne trouvois rien de mauvais en
        luy, que le trop grand respect qu’il me portoit, à fin que par
        ce moyen il fust plus hardy et perdist la grande apprehension qu’il avoit pour
        nostre inegalité. <pb n="223"/> Ayant donc jetté de cette
        sorte les fondements de sa trahison, elle voulut sonder ma volonté, me
        parlant quelquesfois de Damon, et comme si c’eust esté par mesgarde,
        elle y mesloit toujours quelque chose à la louange de Tersandre. Ce que
        je n’entendois point, car je n’eusse jamais tourné les yeux sur
        luy, et voyant que j’en parlois comme d’une personne indifferente, elle eut
        opinion que peut-estre en recevrois-je des lettres, si elles m’estoient
        données bien à propos. Le jour de l’an approchoit et l’on
        a de coustume de se donner l’un à l’autre de petits presents, que nous nommons
        les estrénes. Elle pensa que des gands parfumez qu’elle avoit
        recouvrez, seroient propres pour m’en faire voir une. Elle asseura donc Tersandre
        de m’en donner, et sous cette esperance, en retire de luy une qu’elle
        met dans un des doigts du gand, et prend si bien son temps qu’en la
        meilleure compagnie où elle me voit, elle me presente ses estreines.</p>
        <p>De fortune Damon y estoit, et parce qu’elle eut crainte que la
        rencontrant du doigt, je n’en donnasse cognoissance à chacun,
        elle me dit qu’une cousture s’estoit decousue, et qu’elle la racommoderoit, et
        à ce mot, me ganta celuy où la lettre estoit, laissant
        l’autre entre les mains de ceux qui le vouloient sentir. Mais quoy qu’elle m’en eust
        avertie, lors que je rencontray le papier, je ne peus m’empescher de
        demander que c’estoit, à quoy elle respondit que c’estoit la
        couture qui avoit lasché quand elle les avoit essayez. Quant à
        moy, qui n’entendois point cette finesse, je repliquay que ce n’estoit point
        cela. Elle avec une asseurance incroyable: Vous ne faites que resver,
        ma maistresse, me dit-elle, car c’estoit ainsi qu’elle me nommoit,
        c’est moy-mesme qui l’ay descousu sans y penser.</p>
        <p>Je jugeay bien que c’estoit chose qu’il faloit dissimuler en si bonne
        compagnie, mais j’estois trop jeune pour le sçavoir faire de
        sorte que Damon qui avoit les yeux sur nous ne s’en apperceust. Et à la
        verité, j’estois si peu accoustumée à telles rencontres que
        j’estois excusable si je les sçavois si peu cacher. Damon qui avoit de l’amour, et
        qui sçavoit par expérience combien ceste passion rend les
        personnes ingenieuses, jugea bien incontinent qu’il y avoit une lettre, mais il
        ne peut deviner de qui c’estoit; car pour Tersandre, il ne l’en eust
        jamais soupçonné. Toutesfois ce qu’il en vid depuis, luy
        fit croire que celle-cy venoit de luy, comme je vous diray. Quant à moy,
        encores que je voulusse vivre comme je devois, si ne laissois-je d’avoir une
        extreme <pb n="224"/> desir de sçavoir ce qu’il y avoit dans ce gand; et
        cela fut cause que je me retiray le plustost que je peus pour le voir.
        Et lors que je fus seule, je sors le papier, et le despliant, je trouve
        qu’il y avoit telles paroles.</p>
    </div>
    <div type="contentli">
        <milestone unit="line"/>
        <head type="chapitre">LETTRE DE TERSANDRE</head>
        <p>A MADONTE</h3>
        <milestone unit="line"/>
        <p>Comme contraint, et non pas comme m’en estimant digne, je prends la
        hardiesse, madame, de me dire vostre tres-humble serviteur. S’il faloit
        que vous fussiez seulement servie de ceux qui sont dignes de vous, il
        faudroit aussi que ceux-là seuls eussent le bonheur de vostre
        veue. Car encor que nous n’en ayons les merites, nous ne laissons d’en recevoir
        les desirs, qui nous sont d’autant plus insupportables qu’ils sont
        moins accompagnez de l’esperance. Mais si l’Amour, continuant en vous
        ses ordinaires miracles, vous rendoit agreable une extreme affection,
        madame, je m’estimerois tres-heureux, et vous seriez fort fidellement
        servie. Car je sçay bien que jamais personne ne Parviendra
        à la grandeur de ma passion, encore que tous les cœurs se missent ensemble
        pour vous aymer, et adorer.</p>
        <milestone unit="line"/>
    </div>
    <div type="contentl">
        <p>Les flateries de ceste lettre me pleurent, mais venant de
        la part de Tersandre, j’en eus honte, ne voulant qu’une telle personne eust la
        hardiesse de tourner les yeux sur moy pour ce sujet. J’en fus
        offencée contre Leriane, et trouvant fort estrange qu’elle m’eust fait voir
        ceste lettre, je consultay longuement en moymesme si je m’en devois
        plaindre à elle ou bien n’en faire point de semblant. Je resolus
        en fin de luy dire que je l’avois jettée au feu sans la lire, parce que
        si j’en eusse fait des plaintes, peut-estre m’en eust-elle dit d’avantage
        et j’en voulois fuir les occasions, tant pour en amortir le bruit
        entierement, que pour n’avoir sujet d’esloigner Leriane de moy, de qui
        l’humeur m’estoit tres-agreable. Et toutesfois je cognoissois qu’elle
        avoit eu tort, mais ma jeunesse et l’amitié que je luy portois,
        me contraignirent de l’oublier, et de chercher mesme des excuses à
        sa faute, lors qu’elle revint de là à quelques jours et
        n’ayant pas, comme je crois, la hardiesse de me voir si tost apres ce beau message. Et
        parce que je ne voulus porter les gands qu’elle m’avoit donnez, ayant
        opinion <pb n="225"/> qu’ils venoient de Tersandre, aussy bien que la
        lettre, elle me demanda que j’en avois faict. – Je les ay donnez, luy
        dis-je, d’autant qu’ils n’estoyent pas bien pour ma main. – Et du
        papier, dit-elle, qui estoit dedans, qu’en avez-vous fait? – Je
        l’ay jetté au feu, luy respondis-je: estoit-ce quelque chose
        d’importance? – Vous ne l’avez donc point leu, me dit-elle? Et luy
        ayant respondu que non, elle continua qu’elle en estoit tres-aise parce qu’elle avoit
        esté trompée par une personne en qui elle se fioit, mais
        qu’elle louoit Dieu que le feu eust netoyé sa faute. Et qu’estoit celuy,
        demanday-je? – Vous ne le sçaurez pas de moy, dit-elle, et vous
        asseure que depuis que j’ay sceu ce que c’estoit (qui n’est que depuis une heure) je
        mourois de peur que vous ne la leussiez, et venois pour vous en empescher.</p>
        <p>Ceste fine femme pensa bien toutesfois que je l’avois leue, mais
        cognoissant par ce que je luy en disois, que je n’estois pas encor bien
        disposée à ce qu’elle vouloit, elle crut estre necessaire
        de me laisser une bonne opinion d’elle, et de feindre aussi bien que moy. Et parce
        qu’elle sçavoit que j’aymois Damon, elle en accuse cette bonne
        volonté, et pensa qu’elle ne pouvoit mieux bastir son dessein
        que des ruines de l’amitié que je portois à ce chevalier. Cela
        fut cause qu’elle tourna tout son esprit à la ruiner, et d’autant qu’elle
        cognoissoit bien que je n’avois pas mauvaise opinion de moy, elle se
        figura que l’amitié que Damon me portoit, estoit cause que je
        l’aymois. Elle fit donc dessein de me mettre en doute de luy, ne jugeant point
        qu’il y eust un meilleur moyen que la jalousie, d’autant qu’un cœur
        genereux ressent, plus le mespris que toute autre offence. Et quoy que
        la jalousie puisse proceder de diverses causes, toutesfois la
        principale est, quand l’amant voit que la personne aymée en ayme
        un autre, prenant ceste nouvelle affection pour un tesmoignage de mespris,
        d’autant qu’il juge que, comme celle qu’il ayme merite toute son amour,
        de mesme il doit aussi recevoir toute la sienne, si pour le moins elle
        l’estime autant qu’elle est estimée de luy et
        ne le faisant pas, l’attribue au mespris.</p>
        <p>Mais quand elle voulut executer ce dessein, elle n’y trouva pas une
        petite difficulté, d’autant que ce chevalier ne regardoit femme
        du monde que moy, outre qu’il estoit necessaire que Leriane eust toute
        puissance sur celle de qui elle me rendoit jalouse, afin de la conduire
        à sa volonté, et de plus qu’elle fut secrette, et belle,
        et de telle condition qu’il y eust apparence qu’elle meritast <pb n="226"/> d’estre
        aymée. Il estoit bien difficile de trouver toutes ces qualitez
        ensemble en un mesme sujet. Mais elle qui avoit un esprit qui ne trouvoit jamais
        rien d’impossible, apres avoir cherché quelques jours en vain,
        se resolut de suppléer par la finesse au
        deffaut d’une niece qu’elle nourrissoit.</p>
        <p>C’estoit une jeune fille qui s’appelloit Ormanthe, je dis jeune
        d’âge et d’esprit, qui avoit le visage assez beau, mais si desnuée de
        ce vif esprit, qui donne de l’amour, que peu de personnes la jugeoient belle.
        Leriane toutesfois eut opinion qu’elle l’instruiroit de sorte,
        qu’où la nature deffailloit, son artifice donneroit un si grand secours, que
        tout reussiroit à son advantage. En ce dessein elle tire
        à part Ormanthe, la tanse du peu de soing qu’elle a d’elle-mesme, qu’elle
        devroit avoir honte de voir toutes ses compagnes aymées et
        servies, qui estoient beaucoup moins belles qu’elle n’estoit pas, et qu’elle n’avoit
        sceu encores obliger le moindre chevalier à l’aymer, que cela
        procedoit de sa nonchalance et de sorn peu d’esprit, que, quant à elle, si
        elle ne se vouloit resoudre à mieux faire, qu’elle la renvoyeroit
        vers sa mere, parce que demeurant d’avantage dans la Cour, elle n’y feroit
        autre chose qu’y devenir vieille fille.</p>
        <p>Ormanthe qui craignoit que sa mere la maltraitast si Leriane la
        renvoyoit de ceste sorte, les larmes aux yeux, se jette à ses
        genoux, la supplie de luy vouloir pardonner les fautes qu’elle avoit faites, et
        luy promet qu’à l’advenir elle s’estudiera de luy donner plus de
        contentement. Leriane qui vid un si bon commencement en son dessein,
        continua: Mais voyez-vous, Ormanthe, toutes ces larmes et toutes ces
        protestations seront en fin inutiles, si je vois que vous ne changiez
        de façon de vivre. Toutes vos compagnes sont servies, et vous
        estes la seule qui ne l’estes point. Pensez vous que je sois sans desplaisir,
        quand je vois toutes les filles de la Cour recherchées et
        estimées, et quand nous allons au promenoir, que chacune a son chevalier qui luy
        ayde à marcher, voire quelques-unes, deux ou trois qui se
        pressent à qui occupera leurs costez, et que vous estes toute seule, sans que
        personne daigne seulement tourner les yeux vers vous. Chascun en parle
        comme il luy plaist, mais ne croyez point que ce soit à vostre
        advantage. Quelques-uns qui voyent vostre visage estre plus beau que
        celuy de plusieurs de vos compagnes desquelles on fait cas, disent que
        si vous n’estes point recherchée, c’est que vous estes pauvre,
        d’autres, que vous avez quelque deffaut, ou en <pb n="227"/> vostre race,
        ou en vostre personne. Et en verité ce n’est que pour vostre
        nonchalance, et pour une façon sauvage, et humeur rustique qui
        vous fait fuir de chacun. Et de fait je sçay que Damon a eu dessein
        de vous aymer, je le sçay, parce qu’il m’en a fait parler par
        quelques-uns de ses amis, et toutesfois il n’a jamais sceu trouver les moyens de
        s’appiocher de vous, tant vous estes mal accostable, et tant ceste
        sotte humeur, et façon retirée, luy en a osté la
        commodité. Et Dieu sçait si en toute la Cour, il y a chevalier de plus de merite,
        et si vous ne seriez pas la fille la mieux servie et la plus honorée,
        si ce bien vous avenoit. Que si cette bonne fortune se presentoit à
        quelques autres de vos compagnes, de quel courage seroit-elle receue, et de
        quelle industrie et de quel artifice n’useroient-elles point pour le
        posseder entierement? Or je vous diray donc encore cette fois pour
        toutes que, si vous voulez, Ormanthe, que j e vous retienne plus
        longuement en ce lieu, je desire que vous donniez autant de sujet
        à Damon de vous aymer, que vous luy en avez donné du contraire, et
        ne craignez que les faveurs que vous luy ferez soient veues de quelque
        autre; car le dessein qu’il a de vous espouser, couvrira assez tout ce
        qu’on en sçauroit penser à son desadvantage.</p>
        <p> Telle fut la leçon que Leriane fist à ceste jeune
        fille, qui ne tomba point en une terre ingratte, d’autant que Ormanthe qui de son
        naturel estoit d’humeur libre, et sans feintise, n’ayant plus de bride
        qui la retint, tant s’en faut, ayant les instructions de Leriane qui
        l’y poussoient, faisait depuis ce jour tant d’extraordinaires caresses
        à Damon, que luy et, tous ceux qui les voyoient en demeuroient
        estonnez. Et ces choses passerent si avant, que je commençay
        d’en ouyr quelque bruict, et cela par l’artifice de Leriane qui, par le moyen de
        Tersandre, le faisoit dire en lieu d’où je le pouvois
        sçavoir. Et afin que j’eusse moins de soupçon que ce fust une tromperie, jamais
        Tersandre n’en parloit, mais il le faisoit dire par ses amis. Et
        toutesfois je ne pouvois croire que Damon aymast mieux ceste sotte
        fille que moy, puis que sa beauté, ce me sembloit, n’esgaloit
        point celle de mon visage, ainsi que mon miroir in’asseuroit, sur lequel la
        voyant je jettois bien souvent les yeux pour en faire comparaison. De
        plus, quand je me ressouvenois de ce que j’estois, et qu’Ormanthe
        estoit, je ne pouvois m’imaginer qu’il fist choix, en me desdaignant,
        d’une personne qui estoit si peu de chose au prix de moy. Ce que ceste
        malicieuse recognoissant bien, voulut me tromper avec un plus grand
        artifice. <pb n="228"/> Il y avoit une vieille femme qui estoit tante de
        Leriane, qui avoit toute sa vie vescu avec beaucoup d’honneur et de
        reputation. Leriane fit en sorte par la voye de Tersandre que ceste
        bonne vieille fust avertie des caresses que Ormanthe faisoit à
        Damon, qui estoient telles que, quand elle les sceut, elle n’eust repos
        qu’elle n’en vint avertir Leriane; et elle qui sçavoit sa
        venue, se trouva expressément dans ma chambre, afin que je visse quand
        elle luy en parleroit. Leurs discours furent longs, et les branslemens de teste,
        et la colere que je remarquay en elles me donna volonté, quand
        ceste bonne femme fut partie, de sçavoir ce que c’estoit. Elle feignit
        de vouloir et ne pouvoir me le taire, et demeura quelque temps sans
        respondre. En fin parce que je l’en pressois pour l’amitié que
        je luy portois, elle me dit: Voyez-vous, ma maistresse, (c’estoit ainsi
        qu’elle m’appelloit) Damon pense estre fin, et il ne prend pas garde
        que je suis encore plus fine. Il croit, en feignant de vous aymer, que
        je ne verray pas l’affection qu’il porte à Ormanthe. Cette ruze
        seroit bonne si ce n’estoit point ma niece, mais cela me touche trop pour
        n’avoir les yeux bien clairs en semblables affaires, outre qu’il se
        laisse tellement emporter au delà de toute prudence, qu’il
        faudroit bien estre aveugle pour n’y prendre garde. Je pense que plus de mille
        personnes m’en ont advertie, et voilà cette bonne femme qui ne
        m’est venue trouver que pour me dire qu’ils vivent de sorte que chascun en
        parle si desadvantageusement pour sapetite niepce, qu’elle ne me le
        peut celer, et que mesme je ne suis pas, exempt du blasme de le
        souffrir puis qu’elle est sous ma charge. J’en ay tansé
        plusieurs fois Ormanthe, mais je pense qu’il l’a ensorcelée. Je ne sçay,
        quant à moy, quel goust il y trouve, car, encore qu’elle soit ma niece, je diray
        bien qu’il n’y a pas une fille plus sotte, ny plus incapable, ce me
        semble, de donner de l’amour que celle-là.</p>
        <p>0 que ces paroles me furent facheuses, et difficiles à supporter
        sans en donner connoissance! Je me retiray en mon cabinet où cette
        ruzée me suivit, estant trop experimentée en semblables accidens pour ne
        recognoistre pas ceux. que ses parolles avoient causez en moy. Et parce
        que je me fiois entierement en elle, aussi tost que je la vis seule
        pres de moy, il me fut impossible de retenir mes larmes, et en fin de
        ne luy dire tout ce que jusques alors je luy avois celé de nostre affection.</p>
        <p>Dieu sçait si Leriane receut un extreme contentement de ceste
        <pb n="229"/> declaration, et quoy que tout son dessein ne tendist qu’à me
        divertir de l’amitié de Damon, si cognut-elle bien qu’il n’estoit pas
        encor temps de donner les grands coups, et qu’il la falloit affoiblir
        davantage, avant que l’entreprendre. Et pour le pouvoir mieux faire,
        elle me voulut donner une creance bien contraire à ce qui estoit
        de la verité, à sçavoir qu’elle estoit fort amie de ce
        chevalier, ce qu’elle faisoit pour m’oster toute mesfiance. Elle me parla donc de
        ceste sorte: J’avoue, ma maistresse, que vous m’avez sortie d’une extreme peine,
        et toutesfois je ne voudrois pas avoir acheté mon repos à
        vos despens. Si j’eusse pensé qu’il vous eust aimée, je n’eusse jamais
        eu peur qu’il eust tourné les yeux sur ma niece pour l’aymer. Damon a trop de
        jugement pour vous changer à une autre, et mesme qui vaut si
        peu. Ce n’est qu’une humeur de jeunesse qui l’a esloigné de vous;
        il reviendra bien tost à son devoir, et ne faut pas que cela vous separe de
        son amitié. Il a beaucoup de merite, il est plein de courage, et
        sans mentir, personne ne le voit qui ne le juge digne d’une bonne fortune.
        Toutesfois je ne suis pas en doute que ceste action ne vous afflige, et
        ne vous donne autant de desplaisir, que si c’estoit quelque plus grande
        injure, et c’est parce qu’Amour est un enfant, qui s’offence de peu de
        chose. Mais, ma maistresse, ne vous en tourmentez point d’avantage. Si
        vous voulez user d’un remede que je vous donneray, vous serez tous deux
        bien tost gueris. N’avez-vous jamais pris garde qu’une trop grande
        clarté esblouyt, et que le trop de bruit empesche d’ouyr?
        Peut-estre aussi trop d’amitié que vous luy avez fait paroistre, a rendu
        moindre son affection. Quant à moy, je le crois facilement,
        sçachant assez que ces jeunes esprits sont ordinairement subjets à telle chose, ou
        pour se croire trop asseurez de ce qu’ils possedent, si bien qu’ils deviennent
        nonchalans, ou pour mespriser ce qu’ils ont sans peine, et en
        abondance, qui leur donne de nouveaux desirs. Mais il faut user en ce
        mal (comme en tout autre) de son contraire. Je suis certaine que si
        vous feignez de vous retirer un peu de luy, vous le verrez incontinent
        revenir à son devoir, et vous crier mercy de sa faute. Vous
        croirez bien, ma maistresse, que si je ne vous aymois, je ne vous tiendrois pas
        ce langage. Aussi vous donné-je le mesme conseil, qu’en
        semblable accident, je voudrois prendre pour moy.</p>
        <p>La conclusion fut que ceste fine et malicieuse se sceut tellement
        desguiser, que je luy promis, apres plusieurs remerciemens, <pb n="230"/>
        de me servir de ce remede. Or le dessein qu’elle avoit, estoit defaire
        l’un de ces deux effets. Ou Damon (disoit-elle en elle-mesme), glorieux
        de son naturel, se voyant desdaigner avec plus de despit que d’amour,
        se retirera offencé des actions de Madonte; ou bien, aiant plus
        d’amour que de despit, essaiera de regagner ses bonnes graces,
        s’esloignant d’Ormanthe. Si le premier avient, j’auray obtenu ce que je
        veux; si c’est le dernier, j’acquerra; une si grande creance aupres
        de Madonte, lors qu’elle aura éprouvé mon conseil estre si
        bon, qu’apres j’en disposeray entierement à ma volonté.</p>
        <p>Et il advint que Damon connoissant quelque froideur en moy, et n’en
        pouvant accuser autre chose que les caresses qu’Ormanthe luy faisoit,
        se retira peu à peu d’elle, et la fuyoit comme s’il eust
        esté fille, et elle homme. Leriane s’en prit garde aussi bien que moy, et pour ne
        perdre une si bonne occasion, un jour que nous en parlions seules dans
        mon cabinet, elle me demanda si son conseil n’avoit pas esté
        bon, et si à l’advenir je ne la croirois pas? Et luy ayant respondu
        qu’ouy, elle continua: Or, ma maistresse, il faut que nous fassions comme ces bons
        medecins qui, ayant bien preparé les humeurs par quelques legers
        remedes les chassent apres. tout à fait par de plus fortes
        medecines. Je vous veux dire un artifice dont j’ay veu user à celles qui se
        meslent d’aymer. Il n’y a rien qu’un amant ressente plus que les coups
        de la jalousie, ny qui l’esveille mieux et le face plus promptement
        revenir à son devoir. Je suis d’advis, que Damon en espreuve
        quelque chose. Vous verrez comme il reviendra à son devoir et comme il
        se jettera à vos pieds, et reconnoistra l’offence qu’il a faite.</p>
        <p>Je me mis à sousrire oyant ces parolles, ne me semblant pas que
        je peusse obtenir cela sur moy. Toutesfois, repassant par ma memoire
        combien le conseil qu’elle m’avoit desja donné estoit reussi
        à mon contentement, je me resolus de la croire encores à ce coup.
        Mais, luy dis-je, de qui sera ce que nous nous servirons en cecy?</p>
        <p>C’estoit à ce passage que cette ruzée m’attendoit, il y
        avoit long temps, parce qu’elle ne m’osoit proposer Tersandre, à cause de
        ce qui s’estoit passé, et toutesfois c’estoit où elle vouloit
        que je vinsse de moy-mesme. Elle me respondit donc de ’cette sorte: Vous avez raison,
        ma maistresse, de faire cette demande, et il y faut bien aviser; car
        à tel vous pourriez-vous addresser qui, <pb n="231"/> par apres, en feroit
        son profit, et pourioit nuire à vostre reputation, de sorte que
        je conclus qu’il faut que ce soit un homme de qui vous puissiez disposer
        absoluement, et qu’il soit au prix de vous de si peu de consideration
        que, quand vous voudrez vous en retirer, il n’ait la hardiesse de s’en
        plaindre, ou s’en plaignant, qu’au lieu d’estre
        creu, chacun se mocque de luy.</p>
        <p>Et, à ce mot, baissant les yeux en terre, apres s’estre teue
        quelque temps, et se grattant le derriere de la teste, feignant d’en chercher
        un, elle releva les yeux tout à coup sur moy et me dit: Mais
        pourquoy cherchons-nous bien loin ce que nous avons si pres? Qui
        sçauroit estre meilleur que Tersandre? Vous en ferez tout ce que vous voudrez, et il
        n’oseroit souffler, tant s’en faut qu’il s’ose plaindre, outre qu’il
        est si discret et si plein de bonne volonté que je ne croy pas
        qu’il s’en puisse rencontrer un qui soit plus
        propre à ce pourquoy nous le demandons.</p>
        <p>Lors qu’elle me nomma Tersandre, je me ressouvins de ce qui s’estoit
        passé, et jugeay bien qu’elle me le proposoit plustost qu’un
        autre, pource qu’elle l’aimoit; mais aussi je connus bien que sa condition et
        sa prudence estoyent telles qu’il les faloit pour executer la
        resolution que nous avions prise. Et quoy que mon courage altier
        refusast de tourner mes yeux sur un homme de si peu, si est-ce que
        l’affection que je portois à Damon, qui, comme que ce fust, me
        donnoit la volonté de le rappeller, me fit en fin condescendre à
        ce que voulut Leriane. Je commençay donc de faire plus de cas de Tersandre, et
        de parler quelquefois à luy, mais je m’ourois de honte, quand je
        prenois garde que quelqu’un me voyoit.</p>
        <p>Damon, de qui l’affection estoit extreme, s’apperceut incontinent de ce
        changement, parce que Leriane avoit dit à Tersandre que la
        discretion avec laquelle il m’avoit servie avoit eu tant d’effect qu’en fin je
        l’aymois autant qu’il m’avoit aymée, et la moindre apparence
        qu’il en: remarquoit luy en faisoit croire au double, d’autant que j’avois
        accoustumé de vivre si differemment avec luy que les moindres
        parolles luy estoient de tres-grandes faveurs. Et, cela fut cause qu’il
        commença, de se relever plus que de coustume, et de porter plus
        haut qu’il ne souloit, abusé des vaines esperances qu’il se donnoit,
        et des menteries de ceste femme. De sorte que Damon apperceut bien tost ceste
        bonne chere, et repassant par sa memoire tout ce qu’il avoit veu, se
        ressouvint de la lettre qu’il m’avoit veu recevoir dans les gands, et
        de là <pb n="232"/> tirant plusieurs desadvantageuses conclusions et
        contre luy et contre moy, il creut en fin que par la solicitation de Leriane,
        j’avois receu le service de Tersandre, et oublié son affection;
        et apres avoir supporté ce desplaisir quelque temps, pour voir si
        je ne changeois point, en fin n’en ayant plus le pouvoir, il resolut de me
        faire quelques reproches. Et parce que Leriane estoit tousjours aupres
        de moy, il luy fut impossible de me parler que dans la chambre mesme de
        Leontidas. Il print donc l’occasion, lors que sortant de table j’estois
        esloignée de cette femme, et parce qu’il vid bien qu’il n’auroit
        pas beaucoup de loisir, il me dit: Est-ce que vous voulez que je meure, ou
        que vous ayez faict dessein d’espreuver combien une personne qui ayme
        peut supporter des rigueurs? Je luy respondis froidement: Vostre mort
        ne me touche non plus que mes rigueurs vous peuvent atteindre. Il me
        vouloit respondre, mais Leriane survint, parce qu’elle s’estoit prise
        garde de ses propos, et par sa presence contraignit Damon de se taire,
        outre que me tournant vers elle je luy en ostay le moyen. Ceste
        rusée me regarda, me faisant signe que c’estoit un effect de nostre dessein;
        et puis s’approchant de mon oreille: Ne voicy pas, dit-elle, un bon
        commencement? Il faut continuer, et vous verrez que je m’y entens. Ah! la
        malicieuse, elle avoit raison de dire qu’elle s’y entendoit, mais
        c’estoit à me rendre la plus malheureuse personne qui fut jamais.</p>
        <p>Je continue donc, sage bergere, et ne daigne pas seulement me tourner
        du costé de ce chevalier, qui sortit de la sale si hors de
        luy-mesme, qu’il fut plusieurs fois prest à se mettre son espée dans
        le corps, et je croy que sans le dessein qu’il avoit de faire mourir Tersandre, il
        eust executé contre luy-mesme cette estrange resolution. Et ce
        qui l’empescha de ne mettre promptement la main sur Tersandre, fut la
        crainte qu’il eust de me desplaire, sçachant bien qu’il feroit
        une grande playe à ma reputation, si sans autre sujet il l’attaquoit.</p>
        <p>Cela fut cause qu’ayant un peu rabatu de sa furié, il alloit
        recherchant quelque occasion, lors qu’il rencontra Ormanthe, qui, selon
        sa coustume, luy vint sauter au col. Luy qui n’estoit pas en bonne
        humeur la repoussa un peu, et luy dit qu’il s’estonnoit qu’elle n’eust
        point de crainte du jugement que chascun pourroit faire de semblables
        actions. – Et de qui, respondit-elle, me dois-je soucier, pourveu que
        vous l’ayez aggreable? – Quand ce ne seroit de nul autre, repliqua
        Damon, encor devriez- <pb n="233"/> vous craindre Leriane. – De Leriane?
        (dit-elle en sousriant) ah! Damon, que vous estes deceu! je ne
        sçaurois luy faire plus de plaisir que de faire cas de vous. Le
        chevalier qui sçavoit bien que Leriane luy vouloit mal, oyant
        ces parolles, se douta incontinent de quelque trahison, et pour l’adverer,
        la tirant à part, la pria de luy dire comment elle le
        sçavoit. Ormanthe qui estoit peu fine, et qui outre cela pensoit bien s’excuser en
        rejettant le tout sur sa tante, luy raconta tout au long les discours
        de Leriane, et le commandement qu’elle luy en avoit fait. Damon qui
        estoit advisé, jugea, apres y avoir un peu pensé,
        à quel dessein elle l’avoit fait, et vid bien alors que le changement de mon amitié
        n’estoit procedé que de l’opinion que j’avois conceue qu’il
        aymast cette fille. Et pour ne luy en donner cognoissance, il la laissa,
        faisant semblant d’avoir affaire ailleurs, bien resolu de me le dire,
        quelque empeschement que Leriane y peust donner.</p>
        <p>Et il sembla que la fortune luy en voulut offrir la commodité:
        car, ce mesme jour, Torrismonde voulut aller à la chasse. Et parce que
        la royne avoit accoustumé de l’y accompagner, je montay à cheval
        comme le reste de mes compagnes, et allames en troupe jusques à
        l’assemblée. Mais quand nous fumes au laissé courre, et que l’on eust donné
        les chiens, le cerf estant lancé sans se faire battre, laissa librement son
        buisson, et prenant une grande campagne, emmena à perte de veue
        toute la chasse apres luy. Ce fut alors que nous nous separames, et que les
        chevaux plus vistes laisserent les autres derriere. Damon qui estoit
        bien monté, avoit tousjours l’oeil sur moy, et me voyant un peu
        separée de mes compagnes, et jugeant par la route que je prenois, l’endroit
        où je devois passer, il me gagna les devants, et feignit que son cheval
        luy estant tumbé dessus, luy avoit blessé une jambe, et
        pour en donner plus de creance, il souilla tout un costé de la teste, de
        l’espaule et de la cuisse de son cheval, ayant auparavant donné quelque
        commission à son escuyer, pour l’esloigner de luy. Et racontoit à tous ceux
        qui passoient en ce lieu l’inconvenient qui luy estoit arrivé; et
        leur montroit la route que la chasse avoit prise, leur
        disant que le roy estoit presque seul.</p>
        <p>Mais lors que je passay, il me traversa le chemin, et prenant mon
        cheval par la bride, l’arresta, quoy que je ne le voulusse pas, dont
        certes je fus un peu surprise, craignant que l’amour ne le portast
        à quelque indiscretion. Mais ayant peur que si je luy montrois un visage
        estonné, il ne prist plus de hardiesse, je <pb n="234"/> fis de
        necessité vertu, et luy dis d’une voix assez forte: Et qui est cecy, Damon?
        Depuis quand avez-vous pris tant d’outrecuidance que de m’oser
        interrompre mon chemin? – La necessité, me respondit-il, qui
        n’a point de loy, me contraint de commettre ceste faute. Que si vous jugez, apres
        m’avoir ouy, qu’elle merite chastiment, je vous promets qu’au partir de
        vostre presence je le feray tel que vous en serez satisfaicte. Et lors
        levant les yeux en haut: O dieux! dit-il, qui voyez les cachettes des
        ames plus dissimulées, oyez ce que je vay dire à cette
        belle; et si je ne suis veritable, ô dieux! vous n’estes point justes si vous ne
        me punissez devant ses yeux. Et lors se tournant vers moy: Te ne veux
        point à cette heure (continua-t’il) ny m’excuser, ny vous
        accuser, belle Madonte, pour le choix qu’il vous a pleu de faire à mon
        desadvantage de Tersandre, mettant en oubly tant de serments jurez et
        tant de dieux appellez pour tesmoins. Mais je me plaindray bien de ma
        fortune, qui n’a voulu que j’évitasse le malheur que j’avois
        preveu. Dés que Leriane s’approcha de vous, il sembla que quelque demon
        me predisoit le mal qu’elle me devoit pourchasser. Vous sçavez
        combien de fois nous avions resolu de ne nous fier en elle, mais mon mauvais
        destin plus fort que toutes nos resolutions, vous fit changer de
        pensée, et a voulu que vous l’ayez aymée. Puis que vous
        en avez eu du contentement, encor que j’en aye souffert le plus cruel tourment qu’une
        ame puisse ressentir, j’en loue les dieux, et les supplie qu’ils le
        vous continuent. Si, est-ce qu’il m’est impossible de vous laisser plus
        long-temps en doute de ma fidelité, et quoy que je sçache
        que ce sera inutilement, et que vous n’en croirez rien, si vous diray-je la malice
        avec laquelle elle a ruiné mon bon-heur.</p>
        <p>Et en ce lieu il me raconta l’amour que Leriane luy avoit
        portée, les recherches qu’elle luy avoit faites, comment il l’avoit refusée,
        et l’extreme haine qui estoit née en elle de ce refus. Et pour
        verifier ce qu’il disoit, il me remit en mesme temps les lettres qu’elle luy en
        avoit escrites, et continuant son discours, me dict les conseils
        qu’elle avoit donnez à Ormanthe de le caresser, afin de me faire
        croire qu’il en estoit amoureux, me faisant entendre comme il l’avoit sceu. Et
        en fin il adjouta: Or cette ame traversée; et pleine de
        malice, n’a tenu conte de l’honneur de sa niepce, afin de me nuire, et. de vous
        faire aymer Tersandre, ce qu’elle sçavoit bien ne pouvoir
        advenir qu’en me ravissant l’honneur de vos bonnes graces. Mais, ô dieux!
        est-il possible qu’elle <pb n="235"/> y soit parvenue? Mais, ô dieux!
        est-il possible que j’en doute, apres avoir veu recevoir des lettres dans des
        gands, et apres avoir veu la peine que vous prenez de faire bonne chere
        à un homme tant indigne de vous? Mais quels plus seurs
        tesmoignages puis je avoir que vos parolles pour cognoistre que je suis miserable,
        que je suis condamné et que je suis perdu? Or bien, Madonte,
        puis que ma mauvaise fortune est cause que ce genereux courage que j’ay
        tousjours recogneu en vous, s’est non seulement souillé de
        l’inconstance, mais d’un chois encore qui est si vil et honteux, il ne
        sera pas vray que je survive vostre amitié, et veux faire
        paroistre que j’ay assez d’amour pour laver vostre offence de mon sang.</p>
        <p>Si je fus estonnée d’ouyr cette trahison, vous le pouvez juger,
        sage Diane, puis que je ne luy sceus respondre de quelque temps. Et lors que
        je commençois de reprendre la parolle, et que je voulois luy
        donner toute satisfaction qu’il eust sceu desirer, je vis que la chasse
        revenoit à nous, et qu’elle estoit desjà si proche que,
        pour n’estre veue seule avec Damon, je fus contrainte de partir sans avoir le loisir
        de luy dire que ce peu de mots: La verité sera tousjours la
        plus forte. Et soudain frappant mon cheval de la houssine, je me jettay dans
        le bois, bien marrie de n’avoir peu luy respondre. Que si j’eusse
        osé luy commander de me suivre, je l’eusse fait, mais j’eus peur que
        quelqu’un ne nous rencontrast ensemble; de sorte que j’aymay mieux
        remettre à une meilleure occasion la declaration que je luy
        voulois faire, outre qu’encores voulois-je lire les lettres qu’il m’avoit
        données, pour voir s’il m’avoit dit vray.</p>
        <p>Or oyez, je vous supplie, de quelle sorte les rencontres sont conduites
        par les dieux quand ils se veulent mocquer de nostre prudence. J’avois
        esleu le lendemain pour sortir de peine le pauvre Damon, et ce fut ce
        jour qui le mit en sa derniere confusion. Je ne vous diray pas quelle
        fut la nuict qu’il passa, car on peut croire aysément que ce
        fust sans repos; tant y a que, le jour estant venu, il sort de sa chambre, et
        voyant que c’estoit l’heure que j’avois accoustumé de me lever,
        il se vint promener en une galerie de laquelle il voyoit quand on ouvroit la
        porte de ma chambre, en dessein d’y entrer aussitost qu’il
        sçauroit que je serois hors du lict. Mais de fortune ce jour je m’esveillay fort
        tard, tant à cause du travail de la chasse, que pour m’estre le
        soir amusée à lire les lettres de Leriane qu’il m’avoit
        données, <pb n="236"/> et faut que j’advoue que j’y leus des supplications indignes du nom de
        fille, et entre les autres, en la conclusion de l’une, il y avoit ces
        mesmes mots: Recevez, ô beau et trop aymable Damon, les prieres
        de celle qui se donne à vous sans autre condition que d’estre
        vostre. Que si ce n’est par amour, ce soit au moins par pitié!</p>
        <p>Certes l’estonnement que j’en eus, fut grand, mais plus encores le
        mespris que je conçeus de ces paroles. Il fut tel que de despit
        d’avoir esté si vilainement trompée, je ne peus clorre l’oeil de
        long temps apres m’estre mise au lict.</p>
        <p>Mais, cependant que Damon, comme je vous ay dit, se promenoit dans
        ceste galerie, Leriane qui l’avoit veu en ce lieu, voulut essayer si un
        amant peut mourir de desplaisir; car ayant trouvé en mesme
        temps Tersandre, elle le conduisit à une fenestre basse au dessous de
        celle où elle avoit veu que Damon s’appuyoit quelquefois estant las de
        se promener; et ayant remarqué qu’il y estoit à l’heure
        mesme, feignant de parler bas, elle tint assez haut tels propos à Tersandre:
        Afin que vous cognoissiez, mon frere, que Madonte vous ayme veritablement et
        qu’elle se moque de tous les autres qui ont opinion d’estre aymez
        d’elle, hier elle me commanda, dés qu’elle fut revenue de la
        chasse, de vous donner ceste bague qu’elle a fait faire expres pour vous, toute
        semblable à celle que vous luy avez veu porter il y a long
        temps, et vous prie de l’aymer, et de la porter pour l’amour d’elle pour symbole
        de vostre amitié, et pour asseurance que desormais sa
        volonté ne differera non plus de la vost;e, que
        cette bague de celle qu’elle retient.</p>
        <p>O dieux! quelle trahison! Est-il possible qu’un esprit humain en ait
        esté l’inventeur? Car il estoit certain que j’avois une
        bague semblable à celle qu’elle luy donnoit, et qu’il y avoit long
        temps que je la portois, et cette malicieuse l’avoit fait secrettement
        contrefaire avec dessein d’en commettre cette meschanceté.</p>
        <p>Damon qui estoit, comme je vous ay dit, accoudé sur la fenestre
        haute, oyant la voix de cette femme, la recognut incontinent, et prestant plus
        attentivement l’oreille, ouyt les parolles que je viens de vous dire.
        Et parce qu’à dessein elle sortit le bras hors de la fenestre
        pour faire voir la bague à Damon, il recognut bien qu’il estoit vray
        que j’en avois une semblable; et cependant qu’il taschoit de la bien
        recognoistre, il ouyt que Tersandre luy respondoit: Je jure par tous
        nos dieux que cette faveur m’est <pb n="237"/> tant agreable, que je veux
        bien que Madonte ne m’aime jamais, si je ne l’emporte dans mon cercueil
        pour marque que je suis à elle, et que c’est la plus chere chose
        que j’auray jamais. Et à ce mot il la prit, là baisa diverses
        fois, et en fin se la mit au doigt.</p>
        <p>Si Damon fut transporté, et s’il avoit sujet de sortir hors des
        limites du devoir, je vous le laisse à penser, sage bergere. Et
        toutesfois il eust tant de pouvoir sur sa cholere, qu’il ne fit ny ne dit chose qui
        peut en donner cognoissance, de peur que quelqu’un ne s’en apperceust,
        et ne l’empeschast d’executer son dessein. En mesme temps la royne s’en
        alloit au temple pour assister aux sacrifices qui se faisoient presque
        tous les matins. Et parce que la femme de Leontidas ne l’abandonnoit
        guere, je la suivis, comme les autres dames de la Cour; dequoy Damon
        n’estant adverty que nous ne fussions desjà en nos chariots, il
        monta à cheval et nous attaignit lors que nous entrions dans le temple.</p>
        <p>Voyez quel malheur fut le nostre! J’avois resolu de recevoir ses
        excuses, et de l’asseurer que je l’aymois, quelque demonstration que
        j’eusse faite du contraire, et pour tesmoignage de mes paroles je
        voulois rompre toute sorte d’amitié avec Leriane, et toute
        familiarité avec Tersandre, et ne cherchois que l’occasion de le pouvoir dire
        à Damon. Mais, abusé de la trahison que Leriane venoit de luy
        faire, lorsqu’il me vit, ce fut avec un visage si renfrongné, et tenant
        si peu de conte du salut que je luy fis, que veritablement, j’en demeuray
        offencée, ne sçachant point le dernier sujet qu’il, en
        avoit. Et toutesfois me representant la jalousie que je luy en avois
        donnée, quelque temps apres je l’en excusay. Nous entrames dans le temple,
        où les sacrifices furent commencez, durant lesquels je pris bien garde que
        de fois à autre il me regardoit, mais d’un ceil si farouche
        qu’il tesmoignoit bien qu’il estoit fort transporté.</p>
        <p>Or oyez, je vous supplie, jusques où ceste passion l’emporta:
        lors que les hosties furent offertes, que chacun avec plus de zelle et de
        devotion faisoit d’une voix basse et à genoux ses prieres, il se
        releva dans le milieu du temple, et haussant là voix, il profera telles
        paroles: O Dieu! qui es adoré dans ce sainct lieu par ceste
        devote assemblée, si tu és juste, pourquoy ne punis-tu l’ame la
        plus perfide et la plus cruelle de toutes celles qui sont au monde? Je t’en demande
        justice en sa presence, afin que si elle a quelques deffences, elle les
        allegue; mais si cela n’avient point, je diray que tu es injuste ou
        impuissant. <pb n="238"/> Vous pouvez penser, sage bergere, quelle je
        devins et quelle peur j’eus qu’en son transport il n’en dist davantage,
        ou fist recognoistre que c’estoit de moy de qui il parloit. Toute
        l’assemblée tourna les yeux sur luy, tant pour sa voix qui
        estoit pleine de terreur et d’espouvantement, que pour ceste façon de
        faire du tout inaccoustumée. Mais luy, sans en faire semblant, apres
        s’estre remis à genoux, laissa parachever le sacrifice. Dieu
        sçait si cela fit faire de divers jugements à plusieurs! Et il fut tres à
        propos pour moy que le voile que j’avois sur le visage, empeschast que l’on ne me vid,
        car on eust sans doute recognu à ma rougeur que c’estoit de moy
        de qui il se plaignoit. Et ses amis et ses narens trouverent cette priere hors
        de saison, et n’attendoient la plus part que la fin du sacrifice pour
        luy en dire leur advis. Mais ils furent bien deceus, d’autant que se
        perdant parmy la foule, il se desroba, sans que personne s’en prit
        garde, et se retirant en son logis, apres avoir donné ordre
        à ses affaires le plus promptement qu’il peut, il m’escrivit une lettre qu’il
        mit en sa poche, et reprenant la plume, escrivit ces parolles à Tersandre:</p>
    </div>
    <div type="contentli">
        <milestone unit="line"/>
        <head type="chapitre">DEFFY DE DAMON</head>
        <p>A TERSANDRE</h3>
        <milestone unit="line"/>
        <p>Si l’offence que j’ay
        receue de vous, n’estoit de celles qui ne peuvent
        estre effacées qu’avec le sang, je ne desirerois pas, Tersandre, de
        vous voir seul avec l’espée en la main. Mais ne pouvant estre satisfait
        d’autre sorte, et sçachant bien que vostre courage ne vous rendit
        jamais plus lent au combat qu’à l’offence, je vous envoye cet homme que
        vous cognoissez bien estre à moy, et qui vous conduira où je vous
        attends sans autres armes que celles que nous Portons ordinairement au
        costé, vous promettant en foy de chevalier; que j’y suis seul, et que
        vous n’aurez à vous garder de Personne que de moy, qui suis</p>
        <p>DAMON.</p>
        <milestone unit="line"/>
    </div>
    <div type="contentl">
        <p>Il commanda à un jeune homme des siens nommé
        Halladin, qu’il avoit nourry, et-qu’il aymoit sur tous ceux qui le servoient, fust pour son
        affection, fust pour l’entendement qu’il avoit, qu’en diligence il luy
        menast un cheval le long des rempars de la ville, sans que personne le
        vist, et qu’il en prist un autre pour <pb n="239"/> le suivre. Halladin n’y
        faillit pas, et ainsi, estant tous deux sortis dehors, Damon laisse le
        grand chemin, et ayant choisi un lieu commode pour son dessein, le plus
        reculé du passage commun, il declare son intention à
        Halladin, l’instruit de ce qu’il doit faire, et en fin luy donne ce qu’il escrit
        à Tersandre. Ce jeune homme desireux de servir son maistre selon
        ses commandemens, trouve Tersandre, et fait si à propos son message,
        que personne ne s’en prit garde. Mais pourquoy perdrois-je plus de parolles
        en ce sujet? Thersandre s’y en va, ils mettent la main à
        l’espée, Damon est vainqueur et laisse Tersandre esvanouy sur la place avec
        trois grands coups dans le corps. Il est vray qu’il n’estoit guiere
        mieux, toutesfois il eut assez de forcé pour prendre la bague
        que Leriane avoit donnée, et remontant à cheval, commanda
        à Halladin de le suivre.</p>
        <p>Quant à moy qui voulois en toute façon contenter ce
        chevalier, apres toutesfois l’avoir tancé de son imprudence, je l’allois
        cherchant de l’oeil parmy les autres, et demeuray un peu estonnée de ce que
        je ne le voyois point, ne songeant au malheur qui estoit arrivé, lors
        qu’apres disner, ainsi que quelques unes de mes compagnes et moy, nous
        promenions sur le soir dans un jardin, je vis arriver Halladin qui
        s’estant addressé à moy, me demanda si Leriane n’estoit
        point pres de là. Et l’ayant fait appeller, il luy addressa sa parole en ceste
        sorte: Leriane, mon maistre qui sçait bien le contentement que vous
        recevrez des nouvelles que j’ay à vous dire, m’a commandé de les
        vous raconter, non pas pour amitié qui soit entre vous, mais pour celle qu’il
        sçait que Madonte vous porte.</p>
        <p>Et lors il nous raconta par le menu tout ce que je viens de vous dire
        de ce combat, puis continuant: Lorsqu’il fut remonté à
        cheval, dit-il, et que je luy vis prendre les lieux plus esloignez de la frequentation
        du peuple, je m’en estonnay, car il estoit fort blessé, et ne
        peus m’empescher de luy dire qu’il me sembloit que le plus necessaire estoit
        de trouver quelque bon mire pour penser ses playes. Il me respondit
        froidement: Nous le trouverons bien tost, Halladin, n’en sois point en
        peine. J’eus opinion qu’il disoit vray, et de ceste sorte, je le suivis
        quelque temps, non sans peine toutesfois, en luy voyant perdre une si
        grande abondance de sang. En fin il parvint sur les rives du fleuve de
        Garonne, en un lieu où du rivage relevé par quelques
        rochers on voyoit le courant de l’eau qui, d’une extreme furie, se venoit <pb n="240"/>
        rompre contre, et la hauteur estoit telle qu’elle faisoit peur. Estant
        arrivé en cet endroit, il voulut mettre pied à terre,
        mais il estoit si affoibly de la perte du sang, qu’il
        falut que je luy aydasse à descendre.</p>
        <p>Et lors s’appuyant contre le dos d’un rocher, il sortit de sa poche un
        papier, et me le tendant, il me dit: Cette lettre s’adresse à
        la belle Madonte, ne fay faute de la luy donner. Et sortant du doigt la bague
        qu’il avoit ostée à Tersandre: Donne-la luy aussi, me
        dit-il, et l’asseure de ma part que la mort m’est agreable, puis que je luy ay peu
        rendre tesmoignage que je la meritois mieux que celuy à qui elle
        l’avoit donnée. Et puis que mon espée a osté du
        monde celuy qu’elle en avoit jugé digne, et que sa rigueur oste la vie à celuy
        de qui l’affection la pouvoit meriter, conjure-la par la mémoire de
        ceux desquels elle a pris naissance, et par son propre merite, et
        l’amitié qu’elle m’avoit promise, de ne la donner jamais plus à personne
        de qui l’amour luy soit honteuse, et qui ne le sçache bien conserver.</p>
        <p>Je receus la lettre et la bague qu’il me tendoit, mais voiant qu’il
        n’avoit plus la forcé de se soustenir, et qu’il devenoit pasle,
        je le pris sous les bras, et luy dis qu’il devoit faire paroistre plus de
        courage, et prendre une autre resolution, sans estre de cette sorte
        homicide de soy-mesme. Et sortant mon mouchoir, je le voulus mettre
        contre une de ses blesseures qui estoit la plus grande, et par laquelle
        il perdoit plus de sang; mais me Postant de furie d’entre les mains:
        Tay toy, Halladin, me dit-il, et ne me parle plus de vivre, maintenant
        que je ne le puis aux bonnes graces de Madonte. Et lors, estendant mon
        mouchoir sous sa blesseure, il receut le sang qui en sortoit, et le
        voyant presque plein, me le tendit, et me dit telles parolles: Fay-moy
        paroistre en ceste derniere occasion, que la nourriture que je te t`ay
        donnée, et l’eslection que j’ay faite de toy, n’a point
        esté sans raison. Et soudain que je seray mort; porte ma lettre, et cette bague
        à Madonte, et ce mouchoir plein de sang à Leriane, et dy luy que,
        puis qu’elle n’a peu se saouler de me faire mal tant que j’ay vescu, je luy
        envoyé ce sang afin qu’elle en passe son envie. – Comment luy
        dis-je, seigneur, que je vous voye mourir pour des femmes qui ne le meritent
        pas? Plustost, si vous me le commandez, je leur mettray ce fer dans le
        cœur, et leur feray reconnoistre qu’elles sont indignes qu’un tel
        chevalier soit traité pour elles de ceste sorte. <pb n="241"/> Voyez
        quelle fut la force de son affection! Il estoit reduit à
        telle extremité, qu’à peine pouvoit-il
        parler et tout ce qu’il pouvoit faire, c’estoit de se
        soustenir appuyé contre le rocher; mais lors qu’il m’ouyt tenir
        ce langage, il se leva de furie, mit la main à l’espée et
        m’eust sans doute tué, si je ne me fusse sauvé de vitesse. Et voyant
        qu’il ne me pouvoit attaindre: Est-ce donc ainsi, m’escria-t’il, meschant et
        desloyal serviteur, que tu parles indignement de la plus parfaite dame
        du monde? Sois certain que si la vie me demeuroit, tu ne mourrois
        jamais que par ma main. Et lors revenant sur le lieu où il
        estoit desja, et sentant que la foiblesse commençoit de le saisir, il
        eut peur, comme je puis juger, que venant à s’esvanouyr, je ne le
        fisse emporter en lieu où il fust pensé
        contre sa volonté. Cela fut cause que se hastant
        d’approcher le rocher escarpé, il s’escria: Vous
        perdez aujourd’huy, ô belle Madonte, celuy de qui l’affection pouvoit
        seule estre digne de vos merites. O dieux! quel transport! ô dieux!
        quelle manie! je le vis qu’il se jetta la teste premiere dans ce fleuve. Je
        courus pour le retenir et à la verité je fus si prompt
        que je le pris par l’un des pans de son hoqueton, mais le branle qu’il s’estoit
        donné eut tant de force, qu’au lieu de le retenir, il m’emporta avec luy dans
        la riviere, où il faut que j’advoue que la crainte de la mort me
        fit oublier le soin que j’avois de le sauver. Et ainsi, allant au fonds, je
        fis ce que je peus pour revenir sur l’eau, et gagner; apres le bord,
        où j’arrivay si las, et estonné de ce danger, que je ne sceus
        remarquer que devint le corps de mon pauvre maistre. Je demeuray quelque temps
        les bras croisez, regardant le cours du fleuve; mais voyant que c’en
        estoit fait, je remontay au mieux que je peus ce rivage. Et me semblant
        d’estre obligé de satisfaire aux derniers commandemens qu’il
        m’avoit faits, je ramassay et sa lettre, et sa bague, que j’avois mises en
        terre quand je luy avois voulu estancher ses playes, et prenant mon
        mouchoir, je viens les vous presenter. C’est à vous, madame, me
        dit-il, que cette lettre et cette bague sont deues, et n’en ayez’ point
        d’horreur, encor qu’elles soient tachées de sang, car c’est du
        plus noble et du plus genereux qui sortit jamais d’un homme. Et c’est
        à toy, dit-il, s’adressant à Leriane, qu’est deu ce mou­choir. que
        je te vay donner: saoules-en ta rage, et te ressouviens que si jamais les dieux
        ont esté justes, ils puniront ta meschanceté. A ce mot il
        luy jetta aux pieds un mouchoir plein de sang, et se mettant aux cris, s’en alla
        comme desesperé, sans qu’on peut</p>
        <p>tirer autre parolle de luy. <pb n="242"/></p>
        <p>Il ne faut point que je m’arreste à vous dire si ce message me
        toucha vivement, car il seroit impossible de le pouvoir representer, tant y a
        que, toute hors de moy, on me ramena dans ma chambre, et de fortune je
        rencontray qu’on rapportoit Tersandre qui estoit encore sans sentiment.
        Quand je fus revenue en moy-mesme, et que d’un esprit un peu plus
        rassis, j’eus jetté les yeux sur la bague que Halladin m’avoit
        apportée, il me sembla de voir celle que je portois
        ordinairement, et les approchant l’une de l’autre, je n’y trouvay autre difference, sinon
        que celle-cy estoit un peu plus neufve et plus grande. Je ne
        sçavois penser pourquoy elles avoient esté faites si semblables, ny qui
        l’avoit donnée à Tersandre; en fin je leus la lettre, qu’il
        m’escrivoit, qui se trouva telle.</p>
    </div>
    <div type="contentli">
        <milestone unit="line"/>
        <head type="chapitre">LETTRE DE DAMON</head>
        <p>A MADONTE</h3>
        <milestone unit="line"/>
        <p>Madame, Puis que la connoissance que vous eustes hyer de ma veritable
        affection, et de la malice de Leriane, ait lieu de m’estre favorable, a
        sans plus esté cause de vous faire favoriser d’avantage une personne
        qui en est tant indigne, renoitvellant par une bague les asseurrances
        de la bonne volonté que vous luy avez promise, je me resous de vous
        faire voir par mes armes que celuy à qui vous faites ces faveurs n’est
        capable de les conserver contre celuy à qui vous les refusez
        injustement, et que si elles se pouvoient acquerir par valeur ou par
        affection, il n’y auroit Personne qui les deust pretendre que moy. Et
        toutes fois, jugeant que je ne merite de vivre, puis que j’ay le
        courage d’aymer celle qui me mesprise Pour un homme de si peu de
        valeur, si le sort des armes, comme je n’en suis point en doute, se
        tourne à mon advantage, je vous promets que la veue que vous aurez de
        moy, ne vous donnera jamais desir de vengeance pour vous avoir osté
        vostre cher Tersandre, ou le fer, l’eau et le leu ne seront pas
        capables de faire mourir un miserable.</p>
        <milestone unit="line"/>
    </div>
    <div type="contentl">
        <p>Ces parolles qui n’estoient pleines que d’un
        extréme transport, me firent une estrange blesseure en Faine, car je fus saisie d’un si grand
        desplaisir, que je ne vous sçaurois dire ny ce que je dis; ny
        ce que je fis. Tant y a que me mettant au lict, je faillis perdre l’entendement,
        me semblant à tous coups que Damon me pour- <pb n="243"/> suivoit,
        et sur tout ce mouchoir plein de sang me revenoit devant les yeux, de sorte
        qu’il falloit qu’il y eust tousjours quelqu’un aupres de moy pour me
        r’asseurer. Leriane qui ne pensoit pas que je sceusse toutes ses
        malices, voulut vivre comme de coustume avec moy, et pour mieux
        feindre, s’en vint toute esplorée au chevet de mon lict; mais
        soudain que je l’aperceus, il faut que j’advoue que je n’eus point assez de
        force sur moy pour dissimuler la hayne que je luy portois, aussi me
        sembloit-il inutile, puis que Damon estoit mort. Oste-toy d’icy, luy
        dis-je, meschante et perfide creature. Oste-toy d’icy, peste des
        humains, et ne viens plus autour de moy pour continuer tes malices et
        tes trahisons, et croy que si j’avois la force, aussi bien que la
        volonté, je t’estranglerois de mes mains et me saoulerois de ton cœur.</p>
        <p>Ceux qui estoient dans la chambre, ignorant le subjet que j’avois de
        luy parler de ceste sorte, demeurerent infiniment estonnez. Mais elle
        qui avoit l’esprit le plus prompt en ses malices qui fut jamais,
        sortant de ma presence, joignoit les mains, plioit les espaules, et
        levoit les yeux en haut, et leur disoit d’une voix basse que j’estois
        hors de moy, et que je resvois, ce qu’ils creurent aisément pour
        m’avoir desjà ouy dire quelques autres parolles mal à
        propos, et sortit de ma chambre avec cette excuse.</p>
        <p>Cependant Tersandre revint en santé, car les coups qu’il avoit
        receus ne se trouverent point mortels, et la perte du sang, sans plus, estoit
        celle qui l’avoit faict esvanouyr. Et de mesme, en ce temps là,
        j’avois repris mon bon sens, et commençay de m’enquerir de ce que l’on
        disoit par la Cour de moy. Je sceus de ma nourrice qui m’aymoit comme son
        enfant, que chacun en parloit selon sa passion, mais que tous en
        general me blasmoient de la mort de Damon, et que l’on tenoit pour
        certain que Leriane avoit dit beaucoup de nouvelles à Leontidas,
        et à sa femme. Et en mesme temps je vis entrer Tersandre dans ma chambre. Sa
        veue me donna un grand sursaut, et ne voulois point parler à
        luy, lors qu’il se jetta à genoux devant mon lict, et me voyant tourner la
        teste à costé: Vous avez raison, me dit-il, madame, de ne
        vouloir point regarder la personne du monde la plus indigne de vostre vene; car
        j’advoue que je merite moins cest honneur qu’homme qui vive, pour vous
        avoir donné tant de sujets de hayne. Mais s’il vous plait d’ouyr
        ce que je viens vous declarer, peut-estre ne me jugerez-vous point tant
        coulpable que vous faites maintenant. <pb n="244"/></p>
        <p>Et parce que je luy respondis avec beaucoup d’aigreur, et que je ne
        voulois luy donner loisir de parler, ma nourrice m’en reprit, me disant
        que je devois l’escouter, parce que s’il n’avoit failly, il n’estoit
        raisonnable de le traitter de cette sorte, et que s’il avoit fait
        faute, je le pourrois avec plus de raison bannir de ma presence apres
        l’avoir ouy. – Et bien, luy dis-je, que pensez-vous qu’il vueille
        alleguer? Je le sçay aussi bien que luy. Il dira que
        l’affection qu’il m’a portée le luy a fait faire, mais qu’ay-je affaire de cette
        affection, si elle m’est dommageable? – Je n’accuseray pas, me dit-il,
        madame, seulement cette affection dont vous parlez, encores peut-estre
        qu’envers quelque autre, cette excuse rie seroit pas trouvée si
        mauvaise que vous la dites, mais je vous diray de plus, que jamais
        personne ne fut plus finement trompée que vous et moy l’avons estez par Leriane.</p>
        <p>Et sur cela, il reprit toute l’histoire que je viens de vous faire, de
        quelle sorte elle luy donna couiage de me regarder, de parler à
        moy, d’aspirer à mes bonnes graces, les faveurs controuvées
        qu’elle luy portoit de ma part, les inventions contre Damon, les rapports que par
        son moyen elle me faisoit faire de l’amitié feinte de luy et
        d’Ormanthe, par qui sa tante avoit esté advertie de ce que je
        vous ay dit; bref le present de la bague qui avoit esté, comme il
        croyoit, le sujet du combat de Damon et de luy.</p>
        <p>Et en fin il coptinua de cette sorte: Or, madame, jugez s’il est
        possible que telles esperances ne trouvassent place dans l’ame la plus
        prudente et advisée qui fut jamais, puis que celuy , qui vous
        verra, sans souhaitter ce bon-heur, pourra avec raison estre accusé de
        deffaut de jugement, et plus encore y estant attiré par les rapports et
        par les artifices de Leriane, de qui j’ay pensé vous devoir dire la
        perfidie, afin que vous preniez garde à la derniere meschanceté
        qu’elle vous a faite, et à moy aussi.</p>
        <p>Lors il me fit entendre que ceste malicieuse femme, voyant bien qu’elle
        ne pouvoit plus m’abuser, ny luy aussi, et de plus se sentant rudement
        menassée par Leontidas et sa femme, qui luy reprochoient le peu
        de soin qu’elle avoit eu de moy, afin de s’excuser, avoit dit tout ce qu’elle
        avoit sceu imaginer de pire de nous, leur faisant entendre que
        j’aymois, et estois aymée de tant de personnes que, quand elle
        prenoit garde à l’un, l’autre la decevoit; et entre ceux qu’elle avoit
        nommez, Damon et Tersandre n’avoient pas esté oubliez. De quoy Leontidas
        estoit de sorte en cholere, et plus encore sa femme, soit contre moy,
        <pb n="245"/> contre luy, qu’il avoit pensé estre à propos de
        m’en advertir, afin que j’y donnasse le meilleur ordre que je pourrois. Et
        apres il adjousta tant de supplications, en me demandant pardon de
        l’offence qu’il avoit faite de m’oser aymer, et me fit tant de
        protestations de vivre à l’advenir comme il devoit, que je fus
        contrainte, par l’advis mesme de ma nourricé, de luy pardonner.</p>
        <p>Mais, sages bergeres, je vous raconteray maintenant l’une des plus
        grandes meschancetez qui fut jamais inventée contre une personne
        innocente. Je vous ay dit qu’Ormanthe avoit, par le commandement de
        Leriane, rendu toutes les privautez qu’elle avoit peu à Damon.
        Il faut que vous sçachez qu’elle n’estoit point si laide, ny luy si
        degousté, qu’en fin ils n’en vinssent aux plus estroites faveurs, tellement
        qu’elle devint enceinte. La pauvre fille le declara incontinent
        à cette malicieuse qui, au commencement, en fut estonnée; mais revenant
        soudain à ses malices accoustumées, elle fit dessein de se servir
        de ceste occasion pour faire croire à Damon que j’aurois eu cet enfant de
        Tersandre, et pour ce elle deffendit expressement à Ormanthe de
        ne luy en rien dire, ny à personne au monde. Et dés lors, parce
        que le ventre commençoit à luy grossir, elle luy enseigna comme elle se
        devoit habiller pour couvrir ceste enflure, portant des robes volantes, ou
        froncées au corps. Mais quand elle sceut que Damon estoit mort,
        et que toutes choses estoient changées, comme vous avez entendu, elle
        resolut de ne perdre ceste belle invention et de s’en servir à ma ruine.</p>
        <p>Voyez donc ce qu’elle fit. Depuis l’accident de Damon, j’avois presque
        tousjours tenu le lit, sinon l’apres-disnée que je me levois, et
        me renfermois dans mon cabinet où je demeurois jusques à
        neuf et dix heures du soir, entretenant toute seule mes pensées, sans que
        personne sceut que j’y fusse, sinon ma nourrice, et quelques filles qui me
        servoyent, auxquelles j’avois deffendu d’en parler à personne du
        monde. Et parce qu’on eust peu trouver estrange que je n’allois plus chez la
        royne, si l’on eust sceu que je n’eusse point eu de mal, je feignois
        d’estre fort malade; et pour, tromper les medecins, je ne me plaignois
        point de la fievre, ny d’autre maladie recognoissable; mais
        quelquefois de la migraine, du mal de dents, de la colique et semblables maux. Et
        d’autant que quelques-unes de ires amies m’envoyôient visiter,
        n’ayant pas la hardiesse d’y venir elles-mesmes pour ne desplaire à
        Leontidas et à sa femme, qui avoient un grand pouvoir <pb n="246"/>
        prés du roy et de la royne, j’avois commandé à ma
        nourrice de faire mettre une fille en mon lict, qui recevoit les messages pour moy,
        et feignant que le mal l’empeschoit de parler, ma nourrice faisoit les
        responces. Les fenestres qui estoient bien fermées, et les
        rideaux bien tirez, empeschoient que la clarté ne pouvoit entrer dans loa
        chambre, de sorte qu’il n’y avoit personne qui s’en prist garde.</p>
        <p>Or Leriane fut advertie par sa niece, que je ne faillois point toutes
        les apres-disnées de me renfermer de ceste sorte, par ce que je
        ne hayssois point Ormanthe, encor qu’elle fust en partie l’instrument de
        mon mal, cognoissant bien qu’elle n’ y avoit rien fait de malice, si
        bien qu’elle estoit tousjours demeurée parmy mes filles, et
        à ceste fois mesme elle declara à Leriane ce que je vous viens de dire,
        plustot par simplicité que par malice. Mais sa tante wui ne songeoit
        qu’a me ruiner entieremen: de reputation, voire à me faire perdre la
        vie, de peur que je ne declarasse à Leontidas les meschancetez qu’elle
        avoit faites, pensa s’avoir trouvé un bon moyen pour parvenir à
        la fin de ses desirs. Et parce qu’elle avoit sçeu que Tersandre m’avoit dit
        tous les artifices dont elle avoit usé contre Damon et contre moy, elle
        tourna en haine mortelle toute la bonne volonté qu’elle luy avoit
        portée. Et d’autant qu’il n’y eut jamais un esprit plus plein de ruze et de malice
        que celuy de ceste femme, elle pensa de se venger tout à coup de
        Tersandre et de moy, et voicy les moyens qu’elle tint. Elle demanda
        à Ormanthe depuis quand elle pensoit estre enceinte; et apres avoir
        conté, elle trouva qu’elle estoit dans son neufiesme mois, dont
        elle fut tres-aise. Et apres luy avoir donné bon courage, et
        commandé qu’elle tint bien secret son gros ventre, elle luy dit qu’aussi
        tost qu’elle sentiroit quelques trenchées, elle l’en fist
        advertir, et que cependant, le plus souvent qu’elle pourroit, elle se mist
        dans mon lict en ma place pour recevoir les messages, ainsy que je vous ay dit.</p>
        <p>Et bastissant sa trahison la dessus, elle vint trouver la femme de
        Leontidas qui retirée de toute compagnie, regardoit l’estat des
        affaire de sa maison. Et apres s’estre mise à genoux devant elle, elle
        la supplia de luy vouloir pardonner la nonchalance dont elle avoit
        usé en se qui me concernoit. Et parce qu’elle cognoissoit bien que ceste dame
        estoit plus offencée, à cause de mon bien, que pour la
        perte qu’elle faisoit de moy, d’autoant qu’il n’y avoit d’apparence que son neveu me
        deust espuser, veu <pb n="247"/> l’opinion que l’on de Damon, elle ajouta
        ces parolles: Que s’il vous plasit, madame, me remttre en vos bonnes
        graces, jevous donneray un moyen infaillible et tres-juste pour rendre
        vostres tous les biens de Madonte. Cette dame oyant ceste proposition
        tant selon son humeur, s’adoucit un peu, et sans luy repondre aux
        autres points que elle avoit touchez, elle luy dit: Et quel moien
        avez-vous pour effectuer ce que vous dites? – Je le vous diray en peu
        de mots, respondit cette meschante, mais avec condition, madame, que
        vous me pardonnerez l’offence nouvelle que je vous declareray, si vous
        jugez qu’il ait de ma faute.</p>
        <p>Et luy ayant commandé qu’elle parlast hardiment, Leriane reprit
        la parolle ainsi: Madonte (en la personne de laquelle, madame, Dieu a
        bien fait paroistre qu’il vous aymoit, puis qu’il n’a voulu permettre
        qu’elle entrast en vostre maison) est la plus miserable et perdue fille
        d’Aquitaine. Et j’advoue que je n’eusse jamais pensé qu’une
        jeunesse telle que la sienne eust peu si bien decevoir ma viellesse, et
        toutesfois il est certain que sa façon modestre, sa froideur,
        ceste mine altiere, et bref, les honorables ayeuix dont elle estoit issue, et
        plus encores les bons exemples qu’elle avoit de vous, m’ont tellement
        abusée, que j’eusse respondu avec autant d’asseurance de sa
        pudicité que de la mienne propre. Et toutesfois, je viens de descouvrir qu’elle
        est enceinte. – Madonte est enceinte? Interrompir ceste bonne dame
        toute surprise. – Quy, madame, respondit Leriane, et si je vous diray de
        plus, qu’elle est preste d’accoucher. – Ah! la miserable qu’elle est!
        Repliqua-t’elle; et comment s’est-elle de tant oubliée? Et
        comment n’y avez-vous eu l’oeil? Ah! Si son pere vivoit en quel lieu de la terre
        evciteroit-elle son juste courroux! Qu’il est heureux d’estre mort
        avant qu’elle ait fait une si grande honte à sa race. Mais de
        qui comment le sçavez-vous? – Madame, dit-elle, je vous supplie
        tres-humblement de me pardonner, et de croire que je n’ay pas
        esté si nonchalante en la charge que vous m’avez donnée
        d’avoir soin de sa conduite, comme j’ay esté deceue de la bonne
        opinion que j’avois d’elle, veu le peu d’apparence qu’il y avoit
        qu’elle deust aymer une personne de si peu que Tersandre. Et j’advoue
        que la jalousie a les yeux plus clairs voyants que la pridence, puis
        que Damon s’estoit bien apperceu de cette amour que je n’avois jamais
        veue. En fin je l’ay par le moyen d’une sage femme, à laquelle
        <pb n="248"/> elle s’est adressée pour faire perdre son enfant. Mais
        la bonne femme qui est vertueuse, et qui ne voudroit commettre une
        meschanceté, luy a respondu qu’il ne se pouvoit, parce que
        l’enfant estoit entierement formé, voire prest à sortir, mais
        qu’elle ne se mist pas en peine, qu’elle la feroit accoucher si promptement que personne
        n’en sçauroit rien. Or ceste femme a eu peur qu’elle se mesfist,
        c’est pourqouy elle m’en est venue advertir, afin que j’y prisse garde. Et
        parce que j’estois en peine de sçavoir qui en stoit le pere, je
        luy ay demandé si elle n’en pouvoit soupçonner personne. – Mais
        aisément, m’a-t’elle dit, si ce n’est
        Tersandre car à toutes les fois qu’elle regardoit son ventre, et
        qu’elle songeoit au danger où elle estoit, elle ne disoit autre
        chose sinon: Ah! Tersandre, que ton amitée me couste cher! Cela me
        fait juger que c’est luy. Or, madame, considerez je pouvois me garder de
        cestuy-cy, estant domestique et homme de si basse qualité au
        prix d’elle, que je n’eusse jamais pensé qu’elle y eust daigné
        tourner les yeux. Mais puis qu’elle s’est rendue indigne de vostre alliance, il
        faut qu’elle soit punie comme elle merite et vous devez croire que Dieu
        l’a de ceste sorte punie et abandonnée pour la faire servir
        d’exemple aux autres de son aage. Cependant vous devez vous acquerir les biens
        que la fortune luy avoit preparez avec si peu de merites. Et en voicy
        le moyen: vous sçavez, madame, que par nos loix, toute fille
        qui manque à son honnesteté, est condamnée à
        mourir le feu. Nous la convaincrons de ceste faute fort aysément; comme vous pouvez
        penser, puis qu’elle en a des tesmoignages dans le ventre, desquels elle ne se
        peut deffaire. Et parce que celles qui sont ainsi condamnées, ne
        perdent pas seulement la vie, mais le bien aussi qui eswt acquis au
        roy, il faut le luy demander des premiers, car il n’a garde de vous le refuser.</p>
        <p>En ce mesme temps Leontidas entra das le cabinet, et trouvant Leriane:
        Est-il possible, dit-il à sa femme, que vous ayez le courage de
        voir ceste personne qui est cause de tout le desplaisir que nous avons? Sa
        femme s’approchant de luy, desireuse d’avoir mon bien, le tira contre
        une fenestre et commença de luy raconter ce qu’elle venoit
        d’apprendre; et quoy qu’il fust genereux et plein d’honneur, si le tourna-t’elle de
        tant de costez qu’en fin il s’accorda à tout ce qu’elle voulut.
        Et ainsi r’appelant Leriane qui se tenoit un peu esloignée, il luy
        commanda de dire la verité, et sur de ne rien mettre en avant
        qu’elle ne <pb n="249"/> verifier. Elle, pluis asseurée qu’il ne se peut
        croire, reprit d’un bout à l’autre tout le descours qu’elle
        avoit desja fait à sa femme, et en fin conclud que s’il ne se voiloit
        asseurer en ce qu’elle disoit, qu’il luy donnast une sage femme, pourveu qu’elle ne
        fust point cogneue de moy, et qu’elle me feroit toucher à elle,
        et qu’il en pourroit: apprendre la vertité par son rapport,
        Leontidas trouva ceste preuve fort bonne, et des lendemain luy en envoya un.</p>
        <p>Il advint que ce jour là, sa niece par son commandement,
        s’estoit mise en ma place dans le lict, et pour empescher que ma nourrice ne se print
        garde de ce qu’elle vouloit faire, elle dir à la femme de
        Leontidas qu’elle l’envoyast querit sous pretexte de luy demander de mes
        nouvelles. De cette sorte ma chambre demeura sans aucune personne qui
        eust du jugement, si bien que Leriane entrant dedans avec cette sage
        femme, et ayant bien instruit sa niece de ce qu’elle avoit à
        dire, elle s’approcha d’elle et luiy dit: Madame, je vous avois promis de vous
        amener une personne qui vous soulageroit en vostre mal: je vous tiens
        parolle à ce coup, car vous ne devez rien craindre tant que vous
        aurez celle que je vous ameine. Ormanthe contrefaisant sa parolle,
        respondit fort bas: Elle soit la bien venue. – Ne trouverez-vous pas
        bon , madame, dit la bonne femme, que je sçache en quel estat
        vous estes? – Je le veux bien, respondit Ormanthe. Elle se mit donc
        incontinent sous le tour du lict, et passant les mains sur le ventre
        d’Ormanthe, fit ce qu’on a accoustumé en semblables occasions,
        et de fortune l’enfant remua, de sorte que, cependant qu’elle la touchoit,
        les douleurs prindrent cette pauvre fille, qui fut si fort
        presseée par Leriane et par la sage femme qu’en sonne dans le logis s’en prsit
        garde, tant la pauvre Ormanthe se contraignit.</p>
        <p>Leriane qui vit la chose reussir si bien selon son dessein, donnant
        diverses commissions à deux fille qui estoient dans ma chambre,
        fit si bien qu’elle demeura seule; et soudain, y ayant pourveu de longue
        main, fir bien bander sa niece, et sans que la sage femme s’en prist garde,
        la fit lever une heure apres, cependant qu’elles tenoient aupres du feu
        le petit enfant. Et pour parachever sa trahison, elle porta l’enfant
        avec la sage femme à Leontidas tout à descouvert estant
        bien aise que chacun le vist sortir de ma chambre et de on logis. Je l’ouys bien
        crier du cabinet où j’estois mais ne me doutant en façon
        du monde de <pb n="250"/> ceste meschanceté, je ne voulus me destourner de mes
        tristes pensées. Elle s’adressa premierement à la femme de
        Leontidas, et avec le tesmoignage de celle qui avoit accouché Ormanthe, elle luy
        donna une telle asseurance que l’enfant estoit mien, qu’elle le creut et
        Leontidas aussi. Mais pour couvrir encores mieux cette trahison, elle
        dit à cette dame, qu’elle la supplioit de se contenter d’avoir
        mon bien, et que si elle me voiloit conserver la vie, elle
        s’asseuroit que je ne ferois point de difficulté, vau la faute
        que j’avois faite, de le luy donner, et me refermer pour le reste de mes
        jours entre les filles Druides ou Vestales. Que se seroit une oevre
        tres-agreable à Dieu de me sauver la vie pour ne diffamer point
        une si bonne et honorable famille que la mienne; qu’encores que j’eusse
        commis une si grande faute, elle ne pouvoit toutesfois oublier l’amitié
        qu’elle m’avoit portée, cependant que je vivois selon mon
        devoir, et que c’estoit la seule occasion qui luy faisoit faire ceste priere.</p>
        <p>La femme de Leontidas qui n’avoit pas dessein sur ma vie mais sur mon
        bien seulement, y consentit sans grande difficulté; mais
        Leontidas, qui estoit homme d’honneur et qui n’y tournoit point les yeux, fut
        longtemps auparavant que de s’y accorder. En fin l’importunité
        de sa femme, jointe aus feintes larmes de Leriane, et le souvenir qu’il
        eut de quelques obligations, dont mon pere l’avoit autresfois
        lié le vainquirent, si bien qu’ils donnerent charge à Leriane de me
        persuader ce qu’elle leur avoit proposé.</p>
        <p>Or le dessein de ceste mailicieuse creature n’esoit pas
        celuy-là, mais elle eut peur que si sur l’heure j’eusse esté visitée,
        l’on n’eust trop aysement reconnu que je n’avois point fait d’enfant, de sorte qu’elle
        desira de faire en façon que quelques jours s’escoulassent,
        apres lesquels la connoissance n’en fust pas si asseurée. Et pour
        rendre la chose plus vraysemblable, elle supplia Leontidas et se femme de luy
        donner quelques uns pour voit l’estat où j’estois; ce qu’ils
        firent, commandant à une vieille damoyselle et à un vieil
        chevalier qui estoit de leur maison, et ausquels ils avoient beaucoup d’asseurance,
        de suivre Leriane. Elle, avec la sage femme, apres avoir mis l’enfant
        à nourrice, les conduit dans ma chambre, s’approche du lict. Mais lors
        qu’elle n’y trouve personne, elle fait de l’estonnée, elle le
        descouvre et leur montre les marques d’un accouchement et feignant de
        ne sçavoir où j’estois, me cherche sans faire bruit et en
        fin me trouve en mon cabi- <pb n="251"/> net. Elle les appelle, et sans que j’y prisse
        garde me montre par le trou de la serrure. J’estoit pour lors
        couchée de mon long sur un petit lict, et avois la main sous la teste, resvant
        au miserable accident de Damon, et à la reputation qui m’en
        estoit demeurée, de sorte qu’a mon visage en pouvoit reconnoistre les
        tristes representations de ma pensée. Ceste meschante leur fit croire
        que c’estoit de mal et de lassitude que je demeurois de ceste sorte; ce
        qu’ils creurent aisement pour les apparences qu’ils en avoient veues.
        Et trompez de ceste sorte, s’en retournerent faire leur rapport.</p>
        <p>Cependant Leriane estant demeurée seule avec la sage femme, fit
        changer les linceuls de mon lict, et tout ce qui me pouvoit donner connaissance
        de ce qui s’y estoit passée, et contentant fort bien ceste bonne
        femmel, la licentia, apres l’avoir conjurée de n’en parler
        point, mais de bien remarque le jour et l’heure, afin qu’en temps et lieu elle s’en
        peut ressouvenir, et apres elles partirent de mon logis. Ma nourrice y
        revint quelque temps apres ayant tousjours esté retenue par la
        femme de Leontidas, et ne trouvant rien de changé dans ma chambre, ne
        s’estonna d’autre chose que de ne voir point Ormanthe dans mon lict, mais pensant
        qu’elle eust eu quelque affaire, elle n’en fit plus grande recherche.
        La nuict estant venue, et l’heure que j’avois accoustumé de me
        coucher, je fis comme de coustume et me reposay jusques au
        lendemain sans entrer en nulle doute.</p>
        <p>Cependant Leriane batissoit de merveilleuses harangues en mon nom,
        disant à Leontidas et à sa femme que je les supplios
        tres-humblement d’avoir pitié de moy, qu’ils avoient ma vie et ma mort entre
        leurs mains, que je me donnois à eux; et que je ne voulois plus
        qu’une maison pour me renfermer en lieu où personne ne me vist, qu’aussi tost
        que je serois en estat de marcher, je leur viendrois demander pardon de la
        faute que j’avois commise et requerir permission de me retirer du monde.</p>
        <p>Bref, sages bergeres, cette femme conduisit si bien sa
        meschanceté, que six sepmaines se passerent durant lesquelles Ormanthe se remit en
        estat, qu’on n’eust jamais jugé à la voir qu’elle eust
        fait un enfant, et feignant d’avoir eu quelques affaires chez elle, revint plus belle
        qu’elle n’avoit jamais esté. Leriane l’avoit si bien instruite
        que, quand je luys demanday pourquoy elle s’en estoit allée sans m’en
        parler, elle me respondit qu’elle n’osa pas heurter ’a la porte de mon
        cabinet, et qu’elle <pb n="252"/> crfoyoit que ce ne seroit que pour deux
        ou trois jours, et par ainsi pensoit d’estre plustost revenue que je
        n’aurois pris garde qu’elle seroit partie. Je receus cette excuse, et
        luy dis seulement qu’elle n’y retournast plus sans me deamnder congé.</p>
        <p>Or ces choses estant en cest estat, Leriane ne craignant plus qu’on la
        peust convaincre de mensonge, resolut d’achever son malheureux dessein.
        Elle avoit deux cousins germains qui portoient les armes, et qui
        s’estoient acquis en toutes les armées où ils avoient
        esté, la reputation de tres-vaillants chevaliers. Ils estoient freres, si grands
        et forts, et si adoits aux armes, qu’il n’y avoit personne dans la Cour
        de Torrismonde qui les egallast. Au reste ilse estoient pauvres, et
        n’avoient autre esperance que celle d’estre heritiers de Leriane. Elle
        qui faisoit dessein de se servir de leur courage, les obligeoit par des
        presents, et par ses paroles leur faisoit entendre qu’ils devoient
        esperer d’avoir son bien; ce qui les lioit de sorte qu’il n’y avoit
        commandement qu’elle leur fist, qu’ils n’essayssent d’executer.</p>
        <p>Apres s’estre asseurée de leur volonté, elle
        commença de changer de discours en parlant à Leontidas, et à sa femme, disant
        que je reprenois courage, que je ne palois plus de me retirer du monde, qu j’oublois ce
        que je leur devois. Bref, quelques jours estans escoulez, elle leur dit
        qu’il ne faloit plus rien esperer de moy que par force, que je niois
        tout ce qui s’estoit passée. Et en disant cecy, elle feignoit
        d’estre tant offencée contre moy, qu’elle advouoit que j’estois indigne
        du bien qu’ils me vouloient faire. Et parce que la femme de Leontidas aspiroit
        tousjours à mon bien: Mais comment, luy dit-elle, la
        pourrez-vous convaincre maintenant? – Nous avons, dit-elle, de bons tesmoins, mais
        quand cela ne seroit pas, puis que la verité est pouir nous j’ay
        ces personnes à moy qui la maintiendront par les armes contre tous
        ceux qui soustiendront le contraire. Et vous sçavez, madame, que des
        choses qui sont douteuses, et dont les preuves ne sont pas suffisantes, on en tire
        la verité par les armes.</p>
        <p> Leontidas qui estoit homme de courage, et qui estoit entré en
        colere de la malice dont il pensoit que j’avois usé: Non, non dit-il, je
        suis trop certain qu’elle a failly: ce sera moy qui l’accuseray, et qui le
        maintiendray contre tous. Leriane qui estoit tres-asseurée de
        ses deux germains, et qui vouloit sur tout se faire paroistre
        affectionnée à
        Leontidas, se tournant vers sa femme: Madame, luy dit-elle j’aymerois
        mieux mourir que de <pb n="252"/> voir les armes à la main à
        mon signeur pour se subject. Je vous supplie de le destourner de ce dessein, ou
        bien je vous proteste de ne m’en mesler plus. J’ay Leotaris, mon
        germain, et son frere, qui prendront cette charge; et à la
        verité, il est plus à propos que ce soient, eux, parce qu’ils ne seroit pas
        bien seant de demander le bien de celle que vous accuseriez.</p>
        <p>Leontidas persistoit en ceste volonté, mais sa femme qui ne le
        vouloit point voir en ce danger, et qui jugeoit bien qu’il n’estoit pas
        à propos qu’il fust mon accusateur, et qu’il demandast en mesme temps mon
        bien au roy, fit en sorte qu’elle obtint de luy, qu’il laisseroit faire
        aux parens de cette femme. Ayant pris ceste resolution, Leriane parle
        à Leotaris, luy promet tout son bien, luy passe une asseurance par
        escrit; bref l’oblige de sorte que luy et son frere eussent entrepris
        contre le Ciel, tant s’en faut qu’ils eussent fait difficulté de
        s’armer contre moy. Leriane asseurée de ce costé, et
        soustenue de l’opinion de plusieurs, mesme de d’authorité de Leontidas, se
        presente devant la royne, m’accuse, s’offre de verifier ce qu’elle dit, et
        represente la chose, si vray-semblable que chacun la croit. Et de
        peur que Tersandre ne descouvrist les ruzes et malices dont elle
        avoit usé par le passé, elle dit qu’il est pere de
        l’enfant, afin qu’il ne petist porter tesmoignage contre elle. La royne qui estoit une
        princesse pleine d’honneur et de vertu, la conduit devant le roy, et
        joignant ses prieres aux accusations de ceste meschante femme, requiert
        que je sois punie selon les rigueurs des loix. Leontidas est
        appellé qui assitant la royne fit les mesmes supplications, pour la honte qu’il
        en recevoit, cest acte ayant esté commis en sa maison. Et sa
        femme en mesme temps supplia la royne de luy faire donner mon bien, ce que le
        roy accorda librement. Et toutesfois ce bon prince se souvernant des
        services que mon pere avoit faits à Thierry son pere n’estoit
        pas sans desplaisir de mon desastre. La premiere nouvelle que j’en sceus fut que
        les soldats de la justice se vendrent saisir de moy, et cachetterent ma
        chambre et mon cabinet, et en mesme temps me conduisirent devant le roy
        sans m’en dire le sujet. Dieux! Quelle devins-je quand j’ouys les
        parolles de Leriane! Je demeray sans pouvoir proferer un seul mot fort
        long temps; en fin estant revenue à moy, je me jettay à
        genous devant la royne, la suppliay de ne croire point cette meschante femme; que je
        luy jurois par tous les dieux qu’il n’en estoit rien, qu’il n’y avoit
        preuve que je ne <pb n="254"/> fisse de ma pudicité, et que par
        pitié elle prist la cause d’une innocente.</p>
        <p>Le roy fust plus esmeu de mes parolles qu la royne, fust qu’il eust
        plus de memoire des services de mon pere, fust que ma jeunesse et mon
        visage le touchassent de pitié, tant y a que se tournant vers
        Leriane: Si ce que vous proposez, dit-il, n’est point veritable, je vous promets
        par l’ame de mon pere, que vous soufrirez la mesme peine que vous preparez aux autres.</p>
        <p>Sire, dit-elle tres-asseurement, je prouveray ce que je dis, et par
        tesmoins et par les armes. – Tous les deux, dit le roy, vous sont
        accordez. Et lors nous faisant separer, je fus remise en seure garde,
        et Tersandre aussi. Et fut ordonné que les tesmoins nous seroient representez.</p>
        <p>Voylà donc la sage femme et la nourrice à on avoit remis
        l’enfant d’Ormanthe, qui rendent tesmoignage de ce qu’elles sçavent.
        Voilà le vieil chevalier, e la damoyselle dont je vous ay parlé, qui en
        font de mesme. Elle produit outre cela diverses personnes ui avoient veu sortir
        cet enfant de mon logis; bref les preuves estoient telles, que si Dieu
        n’eust eu soin de mon innocence, il n’y a point de doute que
        j’eusse esté condamnée.</p>
        <p>De fortune, les juges estant dans ma chambre, et me lisant les
        depositions faites contre moy; je ne sceus que faire en cette
        affiction, que de recourre aux dieux et levant les yeux au ciel, je
        m’escriay: O dieux tout puissants! Qui lisez dans mon cœur, et qui
        sçavez que je ne suis point atteinte de ce dont je suis
        accusée, soyez mon support, et declarez mon innocence, Et lors, comme inspireé,
        de quelque bon demon, je me tournay vers la cheminée et addressant
        ma parolle aux juges; Si ces accusations, leur dis-je sont veritables, je
        prie les dieux que je ne puisse plus respirer, et si elles sont
        faulses, je les requiers que ce charbon ardant ne me puisse point
        brusler. Et soudain me baissant, je pris un gros charbon du feu, et le
        tins sans me brusler avec la main nue si long temps, qu’il s’y
        esteignit presque entierement. Les juges estonnez de ceste preuve,
        voulurent touchger le charbon pour sçavoir s’il estoit chaud,
        mais ils en retirerent bien promptement la main; et apres qu’il fut presque
        esteint, comme je vous disois, ils visiterent ma main pour voir s’il
        n’y avoit point l’apparence de brulsleure. Mais ils n’y en trouverent
        non plus que si jamais il n’y eust eu du feu.</p>
        <p>S’ils en furent estonnez, vous le pouvez penser; tant a a qu’ils
        <pb n="255"/> en firent: Le rapport au roy qui ordaonna que Leriane en
        seroit avertie, pour si ceste preuve de mon innocence luy feroit point
        changer de discours. Mais au contraire, elle dit que quelque resepte
        avoit empesché que le feu ne m’avoit offencée; Mais que
        les tesmoins qu’elle prsentoit, estoient irreprochables. Et que cette preuve du feu
        seroit peut-estre recevable si elle estoit ordonnée par les
        juges, et non pas procedée de ma seul volonté qui la rendoy
        suspecte de beaucoup d’artifice. Bref, sages bergeres. Elle sçeut de telle
        sorte soustenir sa fausetté que toute la faveur que le roy me peut
        faire, fust d’ordonner, que le tout se verifieroit par les armes, et que dans
        quinze jours nous donnerions des chevaliers qui combattroient à outrance pour nous</p>
        <p>Les nouvelles de tout ce que ay raconté, furent incontinent
        espanchées par toute l’Aquitaine, de sorte que ma mere les entendit aussi bien que
        les autres. Et parce que Leriane avoit produit tant de tesmoins, elle
        creut, comme faisoient aussi presque tous ceux qui en oyoient parler,
        que veritablement j’avois commis la faute dont j’estois accusée.
        Et comme celle qui avoit tousjours vescu avec toute sorte d’honneur, elle
        en receut un si grand desplaisir qu’elle en tomba malade, et ayant de
        l’age ne peut resister longuement au mal, de sorte qu’elle mourut en
        dix ou douze jours, avec si mauvaise opinion de moy. Qu’elle ne voulut
        jamais envoyer me voir, ny m’assister en ma justification. Voyez comme
        les dieux me vouloient affiger en diverses sortes. Car ce coup me
        toucha plus vivement que je ne vous sçaurois dire. Me
        voilà donc sans pere et sans merer, et delaissée de tous ceux qui me
        cognoissoient. Voire blasmée universellement de chacun. J#advoue que je fus
        plusieurs fois en deliberation de me precipiter d’une fenestre en bas pour sortir
        de tant de peines, car je n’avois que ce seul moyen de me faire du mal.
        Mais les dieux me conserverent avec espoir que mon innocence seroit en
        fin cognue, me representant que si je mourois, je laisserois toute
        l’Aquitaine en ceste mauvaise opinion de moy. Mais lors que Leriane
        ofirit Leotaris et son frere, et que Tersandre ny moy ne peusmes nommer personne,</p>
        <p>tant par ce que nous ne nous y estions point preparez, que d’autant
        qu’il n’y avoit homme qui voulust entrer au combat sur une
        maúvaise querelle, comme il ceoyoit celle-cy, il faut avouer que je demeuray
        fort estonnée et qu’alors plus que jamais je regrettay le pauvre
        Damon, m’asseurant bien que s’il eust esté en vie, je n’eusse pas
        esté sans <pb n="256"/> chevalier. Tersandre d’autre costé qui ne pouvoit
        deffendre que sa caus, ne peut offrir que de combattre Leotaris et son
        frere l’un apres l’autre.</p>
        <p>Mais le terme estant passé, le roy, pour nous faire quelque
        grace, nous donna encores huict jours, et ceux-la estant escoulez, il adjousta pour
        tout delay trois autres, à la fin desquels nous fusmes conduits
        dans le camp, moy toute vestue de dueil, et sans autre compagnie que selle des
        gens de justice; au contraire Leriane toute triomphante et
        accompagnée ce plusieurs, fut mise sur un autre eschafaut, vis à vis de
        celuy ou j’estois. Desja Leotaris et son frere estoient dans le camp armez et
        montez à l’advantage, faisant d’autant plus les vaillans qu’ils
        croyoient n’avoir à combattre que Tersandre, parce que nous
        n’avions peu trouver autre que luy, d’autant que Leontidas, qui estoit
        favorisé du roy, fit paroistre de tenir le party de Leriane pour l’offence qu’il
        disoit avoir receue, et que ceux qui autrefois portez d’amour eussent
        entrepris pour moy cent combas semblables, en estoient refroidis par la
        creance qu’ils avoient que je les avois tous desdaignez pour Tersandre.
        Voyez combien une faulseté est difficile à estre recognue
        quand elle est finement desguisée!</p>
        <p>En fin voicy Tersandre qui entre dans le camp, resolu de les
        combattre tous deux, sçachant bhien que la justice estoit de son
        costé. Il fut ordonnée par les juges que si durant le combat quelque
        chevalier se presentoit pour moy il seroit receu, et que Leotaris et son frere
        pouvoient, ou ensemble ou separément, combattre Tersandre, s’ils
        le vouloient. Ces deux freres avoient du courage et estoient personnes
        d’honneur, de sorte qu’ils vouloient le prendre l’un apres l’autre;
        mais Leriane leur dit qu’elle ne le vouloit pas, de sorte que, ne luy
        osant desplaire, ils coururent tous deux contre luy.</p>
        <p>Pensez, sages bergeres, en quel estat je devois estre! Je vous asseure
        que j’estois tellement hors de moy que je ne voyois pas ce que je
        regardois. En ce temps le soleil, suivant la coustume, fut esgalement
        partagé, les deffences ordinaires furent faites, et le
        commandement estant donné, les trompettes sonnerent. Tersandre qui
        veritablement a du courage, remettant sa confiance en la justice des dieux, donne des
        esperons à son cheval, bien couvert de son escu, et frappe de
        son bois le frere de Leotaris, sur lequel il re rompt sans effect; mais luy,
        atteint en mesme temps des deux lances, est porté par terre avec
        la selle entre <pb n="257"/></p>
        <p>les jambes. Leriane voyant un si grand advantage pour les siens estoit
        pleine de contentement, et au contraire je mourois de peur. Tersandre
        se voyant en telle extremité, ne perdit point l’entendement,
        mais courant à son cheval, luy osta la bride avant qu’ils fussent
        revenus à luy. L’animal qui estoit courageux se sentant sans
        selle, sans bride, se met à courre par le camp et comme si Dieu
        l’eust inspiré, se joint à
        Leotaris et à son frere, et commence à coups de pieds et
        à coups de dents de les assaillir si furieusement, qu’au lieu d’attaquer
        Tersandre, ils furent contraints de se deffendre de son cheval. Cela
        les amusa quelque temps, parce qu’ils ne le peurent tuer si tost qu’ils
        pensoient à cause de la legereté et des coups qu’il leur
        donnoit; en fin ils en vindrent à bout, et animez contre Tersandre pour
        ceste ruze,resolurent de finir promptement le combat. Et pource,
        s’addressant tous deux à luy, il ne peut faire autre chose que
        se mettre aupres de son cheval, qui estoit mort en l’un des bouts du camp,
        ce qui luy servit beaucoup, d’autant que les chevaux de ses ennemis
        ayant frayeur du mort, ne s’en vouloient approcher qu’avec peine, et
        cela mena le combat à une grande longueur.</p>
        <p>En fin Leotaris voyant qu’il n’en pouvoit venir à bout, se
        resolut de mettre pied à terre, ce que son frere fit aussi, et laissant
        aller leurs chevaux par le camp, s’en vindrent tous deux contre Tersandre,
        qui certes fit tout ce qu’un homme pouvoit faire; mais ayant en teste
        deux des plus forts et courageux chevaliers d’Aquitaine, il luy
        fut impossible de faire longue resistance. Il estoit donc des-ja
        blesé en divers lieux et avoit tant perdu de sang qu’il n’avoit plus la force
        de se deffendre longuement, lors que les dieux eurent pitié de
        moy et firent presenter à la barriere du camp un chevalier qui demanda
        d’entrer pour deffendre et moy et Tersandre. Elle luy fut incontinent
        ouverte, et parce qu’il vid bien que Tersandre estoit reduit à
        l’extremité, il pousse son cheval furieusement contre eux; mais
        lors qu’il leur fut aupres, il s’arresta sans les attaquer, et leur cria:
        Cessez, chevaliers, d’offencer plus longuement les loix de chevalerie,
        et vous addressez à moy qui suis envoyé si à
        propos pour vous en punir.</p>
        <p>Leotaris et son frere oyant ceste voix se reculerent bien
        estonnez de se voir à pied, craignant qu’il ne se voulust servir
        de l’advantage qu’il avoit de son cheval. Et pource ils se mirent à
        courre vers leurs, mais l’estranger se mit au devant et leur <pb n="258"/> dit:
        Je veux que vous teniez ceste courtoisie de moy, et non pas de vostre
        vitesse et legereté. Montrez à vostre aise à
        cheval, et ne croyez point je me vueille prevaloir contre vous du mien.</p>
        <p>Tous ceux qui virent ces deux genereuses actions estimerent infinement
        l’estranger, mais je ne pouvois m’en contenter, me semblant que contre
        ceux qui soustennoient une si meschante trahison, c’estoit une grande
        faute de n’user de toute sorte d’avantage et mesme puis qu’ils en
        avoient usé de cette sorte contre Tersandre. Mais le chevalier
        avoit une autre consideration, ne jugeant pas que ce qu’il
        blasmoit en autruy luy fust honnorable.</p>
        <p>Cependant que je pensois à ce que vous ay dit, je vis Leotaris
        et son frere à cheval, qui sans se ressouvenir de la courtoisie receue,
        vindrent l’attaquer tous deux à la fois, mais ils trouverent
        bien un bras plus fort que celuy de Tersandre.</p>
        <p>Sages bergeres, je ne vous sçaurois particulariser ce combat,
        car j’avois l’esprit tant aliené qu’a peine le voyois-je. Il suffira
        de vous dire que l’estranger fit des preuves et de force et de valeur si
        merveilleuses, que Leriane disoit que c’estoit un demon, et non point
        un homme mortel. En fin apres avoir quelque temps combautu, je vy bien
        qu’encores qu’il fust seul, il avoit toutesfois quelque avantage sur
        eux; car pour Tersandre il estoit tombé de foiblesse et ne
        pouvoit relever de terre. Et ce estoit le fit cognoistre à tous ceux qui
        les regardoient, ce fut un coup qu’il donna au frere de Leotaris d’une
        telle force qu’il luy separa la teste de dessus les espaules. Leotaris
        voulut venger son frere, mais l’estranger n’avant plus à faire
        qu’à luy, le mena de sorte, et le blessa en tant d’endroicts
        que, de foiblesse pour le deffaut du sang, il se laissa choir du chevsl en
        terre, et d’une si lourde cheutte, que frappant de la teste la
        premiere, il se tordit le col de la pesanteur de corps et des armes.
        L’estanger mettant pied à terre, et voyant qu’il estoit mort, le
        prend par un pied, le traine hors du camp et son frere de mesme; puis
        s’adressant à Tersandre l’ayde à sa relever, et le met
        à cheaval sur un de ceux des morts, et reprenant le sein, demande aux juges s’il avoit
        rien plus à faire, et luy ayant esté respondu que non, il
        requiert que je sois mise en liberté fut ordonné à l’heure
        mesme. Il s’en vint donc
        à moy, et me demanda s’il pouvoit me rendre quelque autre
        service. – Deux encores, luy dis-je, l’un que vous me conduisiez chez moy, en
        m’ostant de la tyrannie de ceux qui <pb n="259"/> m’ont ravie à ma
        mere, et l’autre que vous me fassiez sçavoir à qui j’ay
        l’obligation de ma vie
        et de mon honneur. – Pour vous dire mon nom, me respondit-il, c’est une
        grace que je vous demande de ne m’y voiloir point contraindre. Pour
        vous conduire où vous voudrez, il n’y a rien qui m’en puisse
        empescher, pourvez que se soit promptement.</p>
        <p>Cependant que ces choses se passoient de ceste sorte tant à mon
        advantage en ce lieu, les dieux voulurent bien faire cognoistre que
        jamais ils n’abandonnent l’innocence. Car il advint que ma pauvre
        nourrice, n’ayant pas le courage de me voir mourir, croyant pour
        certain que Tersandre ne sçauroit resister contre ces deux
        chevaliers, s’estoit renfermée dans ma chambre, pleurant et faisant de si
        pitoyables regrets, qu’il n’y avoit personne qui n’en fust esmeue.
        Ormanthe qui avoit receu d’elle et de moy toutes courtoisies qu’elle
        pouvoit desirer, en fut esmeue et parce qu’elle estoit fort peu fine,
        elle ne peut s’empescher de dire wue sa tante luy avoit asseuré
        que je ne mourrois point, mais que seullement elle vouloit que je luy fusse
        obligée de la vie afin que je luy fisse plus de bien. – Ah! Ma
        mie, luy dit ma nourrice, il n’y a point de doute que nostre maistresse est
        morte, si Tersandre ne demeure victorieux et que le roy mesme, selon
        les loix, ne la sçauroit sauver. – Comment, dit Ormanthe, madame
        sera bruslée. – Il n’y a point de doute, respondit-elle. – Ah!
        Miserable, que je suis! Repliqua cette fille, comment est-ce que les dieux me
        pardonneront: jamais sa mort! – Et comment en estes-vous coulpable?
        Adjousta ma nourrice. – Ah! ma mere! respondit Ormanthe, si vous me
        promettez de n’en rien dire, je vous raconteray un estrange accident.
        Et ma nourrice le luy ayant promis, elle luy dit que ç’avoit
        esté elle qui avoit fait cest enfant, et luy redit tout ce que viens de vous
        ranconter. – Ma mie, dit incontinent ma nourrice, allons, allons
        tost sauver la vie à tant de gens, et croyez que Dieu vous en
        sçaura gré; et de plus je vous feray avoir de madame tout ce que vous
        voudrez. Voyez comme la verité se descouvre! Cette fille suivit
        ma nourrice qui pour abreger, s’addressant hardiment à la royne,
        luy fit entendre tout ce que je vous ay dit, de fortune au mesme temps que le
        chevalier estranger parloit à moy.</p>
        <p>Le meschanceté de Leriane estant donc descouverte par les armes,
        et par la confusion de cette fille, le roy commanda qu’elle fust mise dans le
        feu qui avoit esté preparé pour moy, quelques <pb n="260"/>
        reproches qu’elle peut faire à sa niece, disant que ma nourrice l’avoit
        trompée et que la fille n’estoit pas en age de porter tesmoignage, et moins
        contre elle que contre tout autre, parce qu’elle l’avoit rudoyée
        et chastiée de ses vices. Mais toutes ses deffences furent de nulle
        valuer, et la verité fut assez connue ce chacun, tant pour les
        particularitez que cette fille en disoit, que pour le rapport de la
        sage femme qui advoua de ne l’avoir jamais veue au visage. Et parce que
        chacun batoit des mains, et que le peuple ayant sceu les malices de
        Leriane, commençoit de luy jetter de pierres, le roy commanda
        que la justice en fust faite; et se voayant preste à estre jettée dans le feu,
        elle se resolut de dire la verité, touchée de la memoire
        de tant de meschancetez. Elle demande donc d’estre ouye, et declare toutes ses
        trahisons, m’en demande pardon et puis volontairement se jette
        elle-mesme dans le feu, où elle fait sa vie, au contenentement
        de tous ceux qui avoyent ouy ses mailices.</p>
        <p>Cependant que ces choses se demesloient, le chevalier qui m’avoit
        delevrée, ne voulant estre connu, à ce que je pense, se
        retira sans que personne s’en prist garde, et moy me le trouvant point, je demeuray
        avec beaucoup de desplaisir pour le peu de remerciement que je luy
        avois fait. Je fis tout ce que je peus pour en sçavoir des
        nouvelles, mais il me fut impossible d’en apprendre jusques au
        lendemain, qu’un homme du pays qui l’avoit rencontré, et auquel
        il avoit parlé, me vint trouver de sa part, et me fit entendre que
        s’il n’eust esté pressé de partir, il eust attendu tant qu’il
        m’eust pleu, pour me conduire oú je luy avois commandeé, mais qu’il
        avoit promis à une dame de l’assister en une affaire qui l’emmenoit du costé de
        la ville de Gergovie; que s’il en revenoit, et que j’eusse affaire de son
        service, ou pourroit sçavoir de ses nouvelles au Mont-d’or, et
        que pour estre reconnu, il ne changeroit point la marque estoit en son escu. Et
        luy demandant quelle elle estoit, parce que le jour precedent, j’estois
        si estonnée, que je n’y avois pris garde, il me respondit que
        c’estoit un tigre qui se repaissoit d’un cœur humain: avec ces mots TU ME
        DONNES LA MORT, ET JE SOUSTIENS TA VIE.</p>
        <p>Or, descrettes bergeres, il faut que j’abrege ce long discours. Il fut
        ordonné que je sortirois des mains de Leintidas, à cause
        que se femme avoit demandé mon bien, et que je serois remise en ma
        liberté. Et la pauvre Ormanthe, pour n’avoir esté pous- <pb n="261"/> sée
        à tout ce qui s’estoit passé que par l’artifice de sa tante, fut
        renfermée dasns des maisons destinées à semblables punitions, où
        telles femmes vivent avec toute sorte de commodité, sans toutesfois en pouvoir jamais sortir.</p>
        <p>Je vous vay faire un recit estrange. J’avois tousjours infiniment
        aymé Damon, et sa memoire depuis sa mort m’estoit demeurée si vive en
        l’ame, que je l’avois ordinairement devant les yeux; mais depuis cest
        accident, et que j’eus veu ce chevalier estranger, je ne sçay
        comment je commençay de changer toute ceste premiere affection en luy.
        Et quoy que je ne l’eusse point veu au visage, il faut que j’advoue que je
        l’aymay, de sorte que je pouvois dire que j’estois amoureuse d’un
        visage armé, et sans le connoistre. Je ne sçay si
        l’obligation que je luy avois estoit cause, ou si sa valeur et sa courtoisie, ou sa
        bonne façon m’y contraignirent; tant y a que veritablement je
        n’ay peu aymer depuis ce jour que ce chevalier inconnu. Et pour preuve de ce je
        dis, apres avoir attandu quelque temps, et voyant que je n’avois point
        de ses nouvelles, je me resolus de prendre le chemin de Gergovie et du
        Mont-d’or; et apres avoir un peu consideré ce dessein, je le
        declaray à Tersandre qui m’offrit toute son assistance.</p>
        <p>Et je m’adressay plustost à luy qu’a tout autre, parce que
        depuis le jour qu’il avoit combattu, il s’estoit entierement donné
        à moy, et que plusieurs fois je luy avois ouy dire, qu’il desiroit infinement de
        connoistre ce vaillant chevalier qui nous avoit si bien secours.
        Feignant donc de vouloir visiter mon bien, je dresse mon train, je sors
        de la Cour, et m’en viens chez moy, où me desmelant de tout cet
        embarras, je ne prens que ma nourrice pour toute compagnie et Tersandre
        pour me deffendre, et nous nous mettons sur le chemin du Mont-d’or.
        C’est un pays extremement rude et montueux chargé presque en
        tout temps de neiges et de glaçons. Ma pauvre nourrice y
        mourut, et lors que je la faisois enterrer, et que j’estoit
        merveilleusement en peine pour estre seule avec Tersandre, je
        rencontray Tircis, Hylas et Laonice, desquels la compagnie me fut tant
        agreable que pour ne la perdre, je me resolus de m’habiller en bergere
        comme vous me voyez, et Tesandre en berger. Et apres avoir
        demeuré quelque temps dans ces montagnes, pensant y trouver quelques nouvelles
        de celles que je cherchois, je me resolu de venir avec eux en ce pays,
        puis que par l’oracle il leur estoit <pb n="262"/> commandé de s’y
        acheminer; et pensay aussi, puis que je m’aprochois de Gergovie, que
        je pourrois peut-estre ce chevalier à qui jày tant d’obligation.</p>
        <p>Madonte alloit de ceste sorte racontant sa fortune, et non sans
        mouiller son visage de pleurs, cependant que Paris et les bergers
        discouroient ensemble, et ne se pouvant si tost endomir pour estre tous
        atteints de ce mal d’esprit qui, sur tous les autres est ennemy du
        sommeil. Car Tircis mesme aimoit encore sa Cleon morte, quoy qu’il
        n’eust plus d’esperance de la revoir; et parce qu’entre tous il n’y en
        avoit point qui fust plus libre que l’inconstant Hylas, c’estoit aussi
        celuy qui portoit avec moins d’incommodité son amour. Et de
        fortune Tircis ayant la pensée en sa chere Cleon, ne peut s’empescher de
        souspirer fort haut, et en mesme temps Silvandre en fit de mesme.
        Voilà, dit Haylas, deux souspirs bien differents. – Et comment
        l’entendez-vous? Dit Paris. – Je l’entens ainsi, et m’imagine que
        Silvandre souffle de ceste sorte pour estaindre le feu qui le brusle,
        et Tircis, pour r’allumer celuy qui l’a bruslé autresfois. –
        Haylas parle fort bien, dit Tircis quand il dit qu’ils s’imagine telle chose,
        car aussi n’est ce qu’une pure imagination d’une ame qui ne
        sçait pas aymer. – Et vous aussi, Tircis, respondit Hylas me reprochez que je ne
        sçay pas aymer? Je pensois qu’il n’y eust ce fantastique
        Silvandre qui deust avoir cette opinion. – Si chacun, dit Tircis, jugeoit avec la
        raison, vous mesme le croiriez comme nous. – Comment dit Hylas, se
        relevant sur un coude, que pour bien aymer, il faut idolatrer une morte
        comme vous? – Si vous sçaviez bien aymer, adjousta Tircis, il
        n’y a point de doute que si vous aviez une rencontre aussi malheureuse que la
        mienne, vous seriez obligé par le devoir. – Et quoy? Repliqua
        l’inconstant, on verroit Hylas amoureux d’un tombeau? Et si j’avois la
        jouyssance de mes amours, comme en fin tout amant la desire, qu’en
        naistroit-il Tircis que des cercueils? Quant à moy, berger, je
        ne veux point de tels enfans, et par consequent n’aimeray jamias telles
        maistresses. Mais venons à la raison. Quel contentement, et
        quelle fin proposez-vous à vostre amour? – Amour, dit-il, est un si grand
        dieu, qu’il ne peut rien desirer hors de soymesme: il est son propre centre,
        et n’a jamais dessein qui ne commence et finisse en luy. Et partant,
        Hylas, quand il se propose quelque contentement, c’est en luy-mesme
        d’où il ne peut sortir, estant un cercle rond, qui par tout a sa
        fin et son commencement, <pb n="263"/> voire qui commence où finit, se
        perpetuant de cette sorte, non point par l’entremise de quelque autre, mais par sa
        seulle et propre nature. – C’est bien Druyser, dit Hylas, en se
        moquant, mais quant à moy, je croy que tout ce que vous venez de
        dire sont des fables, avec lesquelles les femmes endorment les moins ruzez.
        – Et qu’est-ce, Hylas, dit Tircis, qui te semble plus esloigné
        de la verité? – Toutes les choses que vous venez de dire,
        respondit l’inconstant, sont de telle sorte hors d’apparence, que je ne
        sçaurois marquer celle qui l’est d’avantage. Qu’Amour ne desire rien hors de
        soy-mesme? Tant s’en faut, on voit le cintraire, puis que nous ne
        desirons que ce que nous n’avons pas. – Si vous entendiez, respondit
        Tircis, de quelle sorte par l’infinie puissance d’amour deux
        personnes ne deviennent qu’un, et une devient deux, vous connoistriez
        que l’amant ne peut rien desirer hors de soy-mesme. Car aussi que vous
        auriez etendu comme l’amant se transforme en l’aymé, et
        l’aymé en l’amant, et par ainsi deux ne deviennent qu’un, et chacun toutesfois
        estant amant et aymé par consequent est deux, vous
        comprendriez, Hylas, ce qui vous etst tant difficile, et adcoueriez
        que, pui qu’il ne desire que ce qu’il ayme, et qu’il est l’amant et
        l’aymé, ses desirs ne peuvent sortir de luy-mesme. Voicy bien,
        dit Hylas, la preuve du vieux proverbe: Qu’un erreur en attire cent. Car
        pour me persuader ce que vous avez dict, vous n’allez figurant des
        choses encores plus impossibles à sçavoir, que celuy qui
        ayme, devient ce qu’il ayme, et par ainsi je serois donc Phillis.</p>
        <p>La conclusion, dit Silvandre, n’est pas bonne, car vous ne l’aymez pas,
        mais si vous disiez qu’en aymant Diane, je me transforme en elle,
        vous diriez fort bien. – Et quoy? dit Hylas, vous estes donc Diane?
        Et vostre chapeau aussi n’est il point changé en sa coiffure, et
        votre juppe en sa robe? – mon chapeau, dit Silvandre, n’ayme pas sa
        coiffure. – Mais quoy? dit l’inconstant vous devriez donc habille en
        fille, car il n’est pas raisonnable qu’une sage bergere comme vous estes, se
        desguise de cette sorte en homme.</p>
        <p>Il n’y eut personne de la troupe qui si peust empescher de rire, des
        parolles de ce berger; et Silvandre mesme en rit comme les autres;
        mais apres il respondit de cette sorte: Il faut, s’il m’est possible, que
        je vous sorte de l’erreur où vous estes. Sçacher donc qu’il
        y a deux parties en l’homme: l’une, ce corps que nous voyons, et que nous
        touchons, et l’autre, l’ame qui ne se voit, <pb n="264"/> ny me se touche
        point, mais se recognoit par les parolles et par les actions, car les
        actions ny les parolles ne sont point du corps, mais de l’ame qui
        toutesfois se sert du corps, comme d’un instrument. Or le corps ne voit
        n’entend, mais c’est l’ame qui faict toutes ces choses; de sorte que,
        quand nous aymons, ce n’est pas le corps qui ayme, mais l’ame, et
        ainsi ce n’est quel l’ame qui se transforme en la chose aymée et
        non pas le corps. – Mais, interrompit Hylas j’ayme le corps aussi bien que
        l’ame; de sorte que si l’amant se change en l’aymé, mon ame
        devroit se changeraussi bien au corps de Phillis qu’en son ame. – Cela, dit
        Silvandre, seroit contrevenir aux loix de la nature; car l’ame qui est
        spirituelle, ne peut non plus devenir corps, que le corps devenir ame,
        mais pour cela le changement de l’amant en l’aymé ne laisse pas
        de se faire. – Ce n’est pas donc qu’en une partie, dit Hylas, qui est l’ame,
        et qui par consequent est elle dont je me soucie le moins. – Et cela
        vous faites paroistre, dit Silvandre, que vous n’aymez point, ou que
        vous aymez contre la raison; car l’ame ne se doit point abaisser
        à ce qui est moins qu’elle, et c’est pourquoy on dit que l’amour doit estre
        les esgaux l’ame aymer l’ame qui est son esgale, et non pas le corps,
        qui est son inferieur, et que la nature ne luy a donné que pour
        instrument. Or pour faire paroistre que l’amant devient l’aymé,
        et que, si vous aymiez bien Phillis, Hylas seroit Phillis, et si Phillis aymoit
        bien Hylas, Phillis serot Hylas, oyez c’est l’ame; car ce n’est rien,
        berger qu’une volonté, qu’une memoire et qu’un entendement. Or
        si les plus sçavans disent que ous ne pourvons aymer que ce que nous
        cognoissons, et s’il est vray que l’entendement et la chose entendue ne
        sont qu’une mesme chose il s’ensuit que l’entendement de celuy qui ayme
        est le mesme qu’il ayme. Que si la volonté de l’amant ne doit en
        rien differer de celle de l’aymé, et s’il vit plus par la
        pensée, qui n’est qu’un effect de la memoire, que par la propre vie qu’il respire, qui
        doutera que la memoire, l’entendement, et la volonté estant
        chargée en ce qu’il ayme, son ame qui n’est autre chose que ces
        trois puissabces ne le soit de mesme? – Par Teutates, dit Hylas, vous le
        pernez bien hauf haut; encore que j’aye long temps esté dans
        les escoles des Massiliens, si ne puis-je qu’a peine vous suivre. –
        Si est-ce, dit Silvandre que c’est parmy eux j’ay appris ce que je dis.
        – Si avez-vous eu beau m’embrouiller le cerveau par vos discours, dit
        Hylas, vous ne sçauriez pourtant me mons- <pb n="265"/> trer que
        l’amant se change en l’aymé, puis qu’il en laisse une partie, qui est le
        corps. – Le corps, dit Silvandre, n’est pas partie, mais instrument de
        l’aymé; et de fait, si l’ame estoit separée du corps de Phillis, ne
        diroit-on pas; voilà le corps de Phillis? Que si c’est bien parler que
        de dire ainsi, il faut donc entendre que Phillis est ailleurs, et ce seroit en
        ceste Phillis que vous seriez transformé, si vous sçaviez
        bien aymer. Et cela estant, vous n’auriez point de desir hors de vous-mesme, car
        comprenant toute vostre en vpus, vous assouviriez aussi en vous tous
        vos desirs. – Si il est vray, dit Hylas, que le corps ne soit que
        l’instrument dont se sert Phillis je vous donne Phillis, et laissez-moy
        le reste, et nous verrons qui sera plus content de vous ou de moy. Et
        pour la fin de nostre different, il sera fort à propos que nous
        dormions un peu. Et à ce mot se remettant en sa place, ne voulut
        plus leur respondre. Ainsi peu à peu toute cests trouppe s’endormit,
        horamis, Silvandre, qui veritablement, espris d’une tres-.violente
        affection, ne peut clorre l’oeil de long temps apres.</p>
        <p>Cependant, ainsi que je vous disois Madame alloit racontant sa fortune
        à ces belles bergeres, et parce qu’une grande partie de la nuict
        estoit des-ja passée, peu à peu le sommeil s’escoula dans les
        yeuxx de Phillis et d’elle. Mais Astrée qui ne pouvoit dormir, alloit entretenant
        Diane, qui de son costé, recognoissant l’extrme affection, de
        Silvandre, commençoit de l’aymer, quoy que ceste bonne volonté prist
        naissance assez insensiblement car elle-mesme ne s’en prenoit garde. Au
        commencement ce ne fust qu’une cognoissance de son merite (aussi
        est-il necessaire de cognoistre avant que d’aymer); depuis, sa
        conversation ordinaire luy fit trouver sa compagnie agreable; et, en
        fin, sa recherche avec tant de discretion et de respect le luy fit
        aymer sans mal dessein, toutesfois d’avoir de l’amour pour luy.</p>
        <p>Astrée qui avoit toutes ses pensées en Celadon, ne
        pouvant si tost clorre l’oeil, voyant que Phillis et Madonte estoient endormies, et
        croyant de n’estre escourée de personne, pardoit de ceste sorte
        à Diane: Veritablement, ma sœur, il faut advouer qu’une imprudence
        attire beaucoup de peines apres elle, et que quand un faite, il faut
        beaucoup de sagesse pour la reparer. Considerez, je vous supplie,
        combien celle que je coomis en l’amité de Celadon m’a
        rapporté et me rapportera d’ennuis, puis que je ne sçaurois souffrir que ma
        pensée espere de m’en voir jamais exempte, sinon par la mort. Et encores ne
        pensé-je <pb n="266"/> pas que, si apres la mort, on a cognoissance
        de ce qui s’est passé en ceste vie (comme pour certain je croy que
        l’on a), je n’aye dans mon tombeau mesme le regret d’avoir commis ceste offence
        contre la fidelité de Celadon, et cependant voyez à quoy
        ceste de soing j’ay tenue si longuenebt cachée, et que je ne voulois pas mesme
        estre cognue à ma chere compagne, la voilà, dis-je à
        ceste heure descouverte par moy-mesme à des personnes estrangeres, et qui ne me sont
        obligées d’aucune de devoir. Ah! Que si je revenois au bon-heur que j’ay perdu,
        je me conduirois bien, ce me senble, avec plus de prudence! – Ma sœur,
        respondit Diane, la foiblesse humaine a cela de prope, qu’elle ne
        recognoit presque jamais sa faute que quand elle en ressent le mal,
        d’autant que les dieux veulent seuls estre estimez parfaits et sages.
        De sorte qu’il ne faut point que vous croyez que si la porte que vous
        avez faite de Celadon ne fust advenue de ceste façton, c’eust
        esté sans doute de quelque autre, car il n’y a rien de ferme ny d’entierement
        arresté parmy les hommes. Je ne dis pas que la prudence re
        puisse esloigner, divertir ou amoindrir un peu ces accidents, mais croyez, ma
        sœur, il faut en fin que, par la preuve, nos cognoissions, que nous
        sommes hommes, c’est à dire avec beaucoup d’imperfections. – Si
        voyons-nous, respondit Astrée, plusieurs personnes que passent
        plus doucement leur vie que d’autres, ou de qui pour le moins les actions ne
        sont point au veu et au sceu du public, et sans aller plus loin,
        j’advoue que vous avez eu du mal-heur en Filandre, mais qui est-ce qui
        vous le peut reprocher? – Ah! Ma sœur, respondit Diane, il n’y a rien
        qui nous fasse de plus rudes reproches de nos fautes que la
        cognoissance que nous en avons nous-mesmes. – Il est vray, repliqua
        Astrée; si m’advouerez que, tout ainsi que le bien que nous
        possedons est plus grand quand il est cogneu, de mesme aussi le mal, dont chacun
        a cognoissance, est bien plus cuisant. De là vient qu’avec tant
        de soing chacun s’efforce de cacher les incommoditez qu’il souffre, et
        qu’il y en bien souvent qui ayment mieux les avoir plus grandes et
        qu’elles soient cacheées et secrettes. Or, ma sœur, je vous ayme
        trop ne vous-advertir d’une chose, où, ce me semble, vous devez
        apporter tous les remedes de vostre prudence. Et puis qu’il n’y a personne qui
        nous escoute, je penserois user de trahison, si je ne vous descouvrois
        ma pensée. Car je sçay bien que que, si autrefois j’euse
        avant mon mal- <pb n="267"/> heur recontré une amie qui m’eust parlé si
        franchement, je ne serois pas en las confusion où je me trouve. – Ma sœur,
        respondit Diane, voicy un tesmoignage de nostre amitiée et de
        vostre bouté. Vous m’obligez infiniment de me dire, non seulement ceste
        fois, mais tousjours, ce qui vous semblera de mes actions, et mesme en
        particulier, comme nous sommes à ceste heure, que tout dort autour de nous.</p>
        <p>Encores que ces deux sages bergeres eussent opinion de n’estre point
        ouyes, si estoient-elles bien fort deceuses, car Lanice qui estoit de
        la compagnie, encore qu’elle feignit de dormir, oyant que ces bergeres
        discouroient entre elles, leur tendoit l’oreille le plus attentivement
        qu’il luy-estoit possible, desireuse outre mesure d’apprendre de leurs
        nouvelles, afin de leur rapporter du desplaisir, suivant le dessein
        qu’elle en avoit fait. D’autre costé, Silvandre voyant tous ses
        compagnons endormis, et oyant parler ces bergeres, recognut, ce luy
        sembla, la voix de Diane, et desireux d’entendre leur discours, se
        desroba le plus doucement qu’il luy fut possible d’entre ces bergeres;
        ce qu’il fit aysément, parce qu’ils estoient sur leur premier
        sommeil, et se trainant peu à peu sur les mains et sur les genoux vers le
        lieu où estoient les bergeres, fit de sorte qu’elles ne l’ouyrent point approcher.</p>
        <p>Et parce que leur murmure l’alloit guidant, il ne s’arresta qu’il ne
        peust bien discerner la voix de chacune, et de fortune il y arriva au
        memse temps qu’Astrée reprenoit la parole de ceste sorte: Vous
        ressouvenez-vous de propos que je vous ay dits aujourd’huy à
        l’oreille quand Silvandre disputoit avec Phillis? – N’est-ce pas, dit Diane, de
        l’amitié ce berger envers moy? – De cela mesme, respondit
        Astrée. – Or, continua-t’elle, il faut que vous sçachiez que depuis, je l’ay
        bien mieux recognue par les discours qu’il m’a tenus; de sorte que vous
        devez attendre pour chose tres-certaine une extreme affection de luy.
        Que si elle vous est desagreable, il faut que de bonne heure vous
        l’esloigniez de vous et encor ne sçay-je si cela y profitera
        beaucoup, puis que ces humeurs particulieres, comme est celle de ce berger, ne se
        surmontent pas aysément, estant de telle nature qu’elles
        s’efforcent plus opiniastrement contre ce qui les contarie. Que si elle vous plait,
        il faut y user d’une tresgrande discretion, afin qu’elle ne soit
        recognue d’autre que de vous. – Ma sœur, respondit Diane, apres avoir
        quelque temps pensé à ce qu’elle luy disoit, vous me
        faites trop paroistre d’amitié pour vous tenir quelque <pb n="268"/> chose
        cachée. Je vous veux donc parler à cœur ouvert, mais avec supplication que
        ce que je vous diray, ne soit jamais redit ailleurs, non pas mesme à
        Phillis, si cela n’offence point l’amitié qui est entre vous. – Je
        croirois, respondit Astrée, unser d’une grande trahison, et estre indigne
        d’estre aimée de vous, si je faisois part à quelqu’un d’un secret
        que vous m’auriez fié. Et quant à ce qui concerne Phillis, soyez
        seure, ma sœur, que tout ainsi que je ne feray jamais chose qui puisse
        blesser l’amitié que je luy porte, de mesme ne me fera t’elle jamais
        offencer celle que je vous ay jurée. – Ce n’est pas dit, Diane, que je
        sois en doute de la discretion de Phillis, mais c’est que, si je pouvois, je me
        cacherois à moy-mesme.</p>
        <p>Et à ce mot, s’estant teue pour quelque temps, elle
        recommença ainsi: Lors, ma sœur, que je perdis Filandre, comme je vous ay raconté,
        le desplaisir m’en fut si sensible, qu’apres l’avoir plaint fort long
        temps, je fis resolution de n’aymer jamais rien, et de passer de ceste
        sorte le reste de ma vie en un eternel veufvage. Car encor que Filandre
        ne fust pas mon mary, si crois-je que sans doute il l’eust esté
        eust survescu Filidas. En ceste resolution je vous puis jurer avec
        verité que j’ay vescu jusques icy autant insensible à l’amour, que si
        je n’eusse point eu d’yeux ny d’oreilles, pour voir ny ouyr ceux qui se
        sont presentez. Amidor, cousin de Filidas, en peut rendre qui, encor
        que d’une humeur volage, ne laissoit d’avoir des parties assez
        recommandables pour se faire aimer, et qui avant qu’espuser Alfarante,
        m’a plusieurs fois resprensté la volonté de son oncle,
        voire celle de Filidas, et offert de me prendre à toutes les conditions que je
        luy voudrais donner. Tesmoin le pauvre Nicandre: je l’appelle pauvre pour
        l’estrange resolution que mon refus luy fit prendre. Et bref, tesmoins,
        tous ceux qui depuis ce jour là ont eu la volonté de
        m’aymer. Tant y a que la memoire de Filandre m’a jusques à ce jour de telle sorte
        deffendue de semblables coups, que je puis jurer n’avoir pas mesme eu
        en ma pensée que cela pût estre. Mais il faut confesser
        que depuis le feinte recherche de Silvandre, je mes sens beaucoup
        changée, et vous supplie de considerer ce que je vay vous dire. Je sçay
        que ce berger, au commencement pour le moins, ne m’a servie que par
        gageure; et toutesfois dès qu’il a commoncé, j’ay eu sa
        recherche agreable, et au contraire, je sçay que le gentil Paris m’ayme
        veritablement, et que pour moy il laisse la grandeur de sa naissance:
        et toutesfois quelque <pb n="269"/> merite que je recognoisse en luy, il
        est impossible qu’il fasse naistre en moy tant soit peu d’amour, et
        proteste que toutes les fois que je le considere, et que je me demande
        de quelle volonté je suis envers luy, je trouve que ce n’est
        pint d’autre sorte que s’il estoit mon fere. D’en trouver la raison , il
        m’est impossible, mais tant x a que cela est tres-veritable. Or, ma
        sœur, si je dis que j’ayme d’autre façon Silvandre, ne croyez
        pas pour cela que je sois esprise d’amour pour luy, mais ouy bien que je
        ressens les mesmes commencements que, si j’ay bonne memoire, je
        ressentois à la naissance de l’amitié de Filandre.</p>
        <p>Et qu’est-ce, ma sœur, respon dit Astrée, qui vous plait le plus
        en luy? – Premierement, dit Diane, je ne voy point qu’il ayt jamais rien
        aymé, et cela ne se peut pas attribuer à une
        stupidité d’entendement,
        veu qu’il monter bien le contraire par ses descours. Et puis il se
        sousmet, je ne sçay comment, et me donne une si absolue
        puissance sur sa volonté, qu’il ne dit jamais parolle qu’il ne craigne de
        m’offencer. Outre cela, c’est une discretion tousjours continuée que toute
        sa vie, et ne voyez rien en luy de trop ny de trop peu. Et en fin, et qui
        est veritablement la cause princepalle de mon amitié, c’est que
        je le juge homme de bien rond, et sans vice. – Je vous asseure, ma sœur,
        respondit Astrée, que je recognois les mesmes conditions en ce
        berger et que quant à moy je juge quw si le ciel vous destine à
        aymer quelque chose, vous etes heureuse si c’est ce berger. Mais si faut-il que vous
        y usiez de vostre prudence ordinaire, si vous n’en voulez avoir du
        desplaisir. – Je ne sçay, ma sœur, dit Diane pourquoy vous me
        tenez ce langage, car sçachez qu’encores que je l’ayme mieux qu’autre que
        j’aye veu depuis la perte de Filandre, ce n’est pas pour cela que je vueille
        qu’il le sçache, ny que j’aye intention de luy permettre de me
        servir; et s’il est si outrecuidé que de me le declarer, qu’il s’asseure
        que je le traitteray de sorte qu’il n’aura jamais la hardiesse de m’en parler
        deux fois. – Mais, ma sœur, dit Astrée, quelle est donc votre intention?</p>
        <p>De nous punir tous deux, respondit Diane: je veux dire de le chastier de la hardiesse
        qu’il aura eue de m’aimer, et me punir aussi de la faute que j’ay faite de l’avoir
        agreable, afin d’estre pour le moins plus juste que bien avisée.</p>
        <p>Ma sœur, dit Astrée, ce dessin est tres pernicieux, car en cela
        vous ne vous rapporterez nulle satisfaction, mais beaucoup de peine et
        peut-estre une extreme confusion. Prenez garde que, <pb n="270"/> voyant un
        caillou, vous n’y apercevez point de feu, mais si vous le frapez, ou
        avec un autre caillou, ou avec quelque chose de plus dur, vous le voyez
        incontinent tout couvrir d’estincelles, et par ainsi le feu
        caché se descouvre. Fait estat que de mesme ces jeunes cœurs, qui ayment bien,
        s’ils ont de la prudence, cachent discrettement leurs affections, et
        n’en donnent la veue qu’à ceux qui en doivent avoir
        connoissance. Mais quand ils sont hurtez, je veux dire quand une trop grande riguer les
        outrage, ils sont si transportez de leur passion, qu’il leur est
        impossible qu’ils la puissent dissimuler. Et Dieu sçait si cela
        peit estre sans mettre un grand trouble en l’ame de celle pour qui ces
        choses se font, car de quelque costé que ces discours puissent
        tumber, ils ne peuvent estre à la advantage d’une fille. Vostre sagesse,
        ma sœur, vous feroit bien conseiller une autre, mais chacun a les yeux
        clos le plus souvent pour soy-mesme: c’est ce qui convié
        à vous demander des le commencement si vous aymez ou n’aimez pas ce berger.
        Car si vous ne ’aymez point, il faut d’abord retrancher toute
        conference et toute pratique, mais si entierement et si promptement
        qu’il ne luy reste nul espoinny à ceus qui descouviront son
        affection, aucun soupçon que vous y ayez jamais consenti. Et il ne faut
        point se flatter en cela, de dire qu’une femme ne peut non plus s’empescher
        d’estre aymée que d’estre veue. Ce sont des contes pour endormir
        les personnes moins ruzées, puis qu’en effect, il n’y a celuy ne se
        desparte de telle entreprise, si des le commencement toute esperance
        luy est ostée, non pas d’une partie, mais du tout. Que si nous
        en voyons quelques opiniastres, c’est pour quelques jopurs seullement,
        estant certain que l’amour, non plus que le reste des choses mortelles,
        ne peut vivre sans nourriture, et que la propre nourriture d’amour,
        c’est l’esparance. Mais si vous l’aymer ainsi que vous m’avez dit, et
        comme, à la verité, il le merite, ce seroit, ma sœur, une
        grande imprudence, ce me semble de vouloir vous ravir ce qui vous plait.</p>
        <p>Mais, dit Diane, ce qui plait n’est pas tousjours ny honorable ny
        raisonnable, et cela n’estant pas la vertu nous ordonne de nous de
        deporter et quant à moy, j’ayermois mieux le mirt que der faire
        autrement. – Je ne doute point de ce que vous dites, respondit
        Astrée, estant de la vertut de Diane; mais voyons donc si cette action est
        contraire à la raison ou à l’honneur. Est-ce contre la
        raison d’aimer un gentil berger sage, duscret, et qui a tant esté
        favorisé de la nature? Quant à moy, <pb n="271"/> je juge que non, tant s’en faut,
        il me semble raisonnable. Or rien de raisonnable ne peut estre honteux, et ne
        l’estant point, je ne vois pas qu’il y ait apparence de douter de ce
        que vous disiez. – Il est aysé, adjouta Diane, de conclurre icy
        à advantage de ce berger, n’y ayant personne qui y contredise, mais si
        quelqu’un vous proposoit: Est-il raisonnable que Diane qui a tousjours
        esté en consideration parma les bergers de cette contrée,
        espouse un berger inconnu, et qui n’a rien que son corps, et ce que sa conduitte
        luy peut acquerir? Je ne croy pas que vous prissiez la premiere
        opinion. Et cette consideration est cause que je suis entierement
        resolue de souffrir sa recherche et son affection, tant que je pourray
        feindre de ne la croire. Mais s’il me reduit à tel poinct que je
        ne puisse plus me couvrir de ceste ruze, des l’heure que cela m’adviendra,
        je proteste que jamais je ne luy permettray de me voir, ou s’il me
        voit, de m’en parler, ou s’il m’en parle, et qu’il m’ayme, je le
        traitteray de sorte que s’il vit, je croiray qu’il ne m’aymera
        plus. – Et vous, dit Astrée, que deviendrez-vous cependant? –
        Je l’aimeray sans doute, respondit Diane, et en l’aymant et vivant de
        cette sorte avec luy, je puniray que j’auray faicte de l’aymer. – Je
        prevois, adjousta Astrée, que ce dessein vous prepare plus de
        peines et de mortels desplaisirs que la vanité qui le vous fait faire ne
        vous donnera jamais de faux contentements.</p>
        <p>Cependant que ces bergeres discouroient de ceste sorte, pensant que
        personne ne les ouyst, Laonice estoit si attentive que pour n’en
        perdre une seulle parolle, elle n’osoit pas mesme souffler, par ce
        qu’il n’y avoit rien qu’elle desirast avec plus de passion que de
        descouvrir les nouvelles qu’elle aprenoit. Mais Silvandre y demeuroit
        ravy, et lors qu’il cyoit au commencement les favorables parolles que
        Diane disoit combien s’estimoit-il heureux? Puis quand il escoutoit
        les conseils d’Astrée, et la deffence qu’elle faisoit de son merite,
        combien luy estoit-il oblige? Mais quand sur la fin il vit la
        resolution que Diane prenoit, ô dieux! Qu’est-ce qu’il devint?
        Il fut tres à propos pour luy que ces bergeres s’endormissent, puis
        qu’il luy eust esté impossible de ne donner connoissance qu’il estoit
        là par quelque cuisant souspir. Car de s’en aller pour souspirer à son
        aise loin d’elle, il ne pouvoit obtenir cela sur luy-mesme, estant trop
        desireus d’escouter la fin de leur discours, de sorte que se fut un
        grand bien pour luy que ces bergeres, apres s’estre donné le bon
        soir, s’endormissent. <pb n="272"/> Car il se retira vers ses compagnons,
        ausso doucement qu’il en estoit party, et ayant repris sa place et bien
        regardé si quelqu’un de ces bergers ne veilloit point, et
        trouvant qu’ils estoient tous profondement en dormis, il se mit à la
        renverse, et les yeux en haut, il consideroit à travers l’espesseur des
        arbres les estoiles qui paroissoient et les diverses chimeres qui se forment dans</p>
        <p>la nue, mais il n’y en avoit point tant, ny de si diverses à ce
        qu’il disoit luy-mesme, que celles que les discours qu’il venoit d’ouyr luy
        mettoient en la pensée, achetant par la bien cherement le
        plaisir qu’il avoit de sçavoir que sa Diane l’aimoit, estant en doute s’il
        estoit plus obligé à sa curiosité qui luy avoit fait
        avoir ceste connoissance que des-obligé pour avoir appris la cruelle resolution qu’elle
        avoit faite. Cette imagination fut debatue en son ame fort long temps; en
        fin, Amour par pitié luy permit de clorre les yeux, et y laisser
        couler le sommeil pour enchanter en quelque sorte ses fascheuses incertitudes. <pb n="273"/></p>
    </div>

</body><back>
<div>
<p/>
</div>
</back></text></TEI>
