<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_lite.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Troisième – Livre VI</title>
                <title type="partie">03</title>
                <title type="livre">06</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="free">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA TROISIESME PARTIE D’ASTRÉE</head>
        <head type="chapitre">LE SIXIESME LIVRE</head>
        <milestone unit="line"/>
        <p>Ce chevalier qui avoit esté trouvé aupres du
        Temple d’Astrée, ayant pris le mesme chemin que Paris avoit faict, se trouva bien tost sur le
        pont de la Bouteresse, et peu apres sur le haut de la plaine qui
        descouvre le chasteau et la grande ville de Marcilly. D’abord le pays
        luy sembla tres agreable, car d’un costé, il voyoit les fertiles
        montagnes de Coursant qui, descendant par de petites collines jusques
        dans la plaine, monstroient toute leur croupe enrichie de vignobles, et
        le plus haut, de grands bois de haute fustaye, qui sembloient avoir
        esté posez là par la sage nature pour leur servir de
        cheveux. La plaine apres s’alloit estendant jusques à Mont-brison, et suivant
        tousjours ces delectables collines, s’eslargissoit du costé de Surieu, de
        Mont-rond et de Feurs, avec tant de petits ruisseaux et de divers
        estangs que la veue ainsi diversifiée en estoit beaucoup plus
        plaisante. Et parce que le chemin qu’il, avoit pris le conduisait
        à Marcilly, y ayant la teste tournée, ce fut aussi le premier lieu
        où il jétta les yeux. Ce chasteau relevé sur la poincte d’un
        rocher et qui se faisoit vvoir de fort loing, remit incontinent en sa memoire le lieu
        où la premiere fois il avoit veu Madonte; car sa grandeur, ses tours et
        la somptuosité du Bastiment avoit beaucoup de ressemblance avec
        le lieu où elle souloit demeurer. Ce souvenir luy remit devant les yeux
        les agréables journées qu’il avoit passées aupres
        d’elle et les extremes ennuis qui l’avoient accompagné depuis sa dis-grace. Et par ce
        que ceste comparaison ne se pouvoit faire sans apporter un grand trouble en
        son ame, ce pauvre chevalier fut enfin contraint de mettre pied
        à terre au premier ombrage qu’il rencontra, où laissant son cheval entre
        les mains de son escuyer, il s’alla estendre sous un arbre, et haussant les
        yeux au ciel, demeur- <pb n="284"/> oit de sorte ravy en ceste
        pensée qu’il me voyoit ny n’oyoit chose quelconque qui se fit autour de luy.</p>
        <p>L’escuyer qui aimoit passionnément son maistre, et qui
        ressentoit jusques en l’ame la miserable façon de vivre de ce chevalier,
        maudissoit en son cœur et l’amour et celle qui en estoit cause. Et de
        fortune, au mesme temps qu’il despitoit le plus et contre l’un et
        contre l’autre, il ouyt une voix qu’apres avoir escoutée quelque
        temps, il cogneut estre d’un chevalier qui se plaignoit et de l’ingratitude et
        de l’inconstance d’une dame; et parce qu’il jugea que ceste excuse
        seroit bonne pour retirer son maistre de ses importunes et fascheuses
        pensées: Seigneur, luy dict-il, oyez, je vous supplie, ce que
        chante ce chevalier qui est auprès de vous. – Et que veux-tu, luy
        respondit-il, que je me soucie des affaires d’autruy? ne te
        semble-t’il pas que je sois assez chargé des miennes? – Celles
        d’autruy, répliqua l’escuyer, nous soulagent quand nous nous en
        sçavons bien servir.</p>
        <p>A ce mot ils ouyrent que le chevalier qui estoit auprès d’eux chantoit ces vers:</p>
    </div>
    <div type="contentci">
        <milestone unit="line"/>
        <head type="chapitre">STANCES</head>
        <p>En se plaignant de sa dame, il les blasme toutes.</p>
        <milestone unit="line"/>
        <milestone unit="line"/>
        <h4>I</h4>
        <milestone unit="line"/>
        <p>Elle a changé mon feu, la volage qu’elle est,</p>
        <p>Pour une moindre flamme,</p>
        <p>Pour faire voir à tous qu’elle est femme en effect,</p>
        <p>Et que c’est qu’une femme.</p>
        <milestone unit="line"/>
        <milestone unit="line"/>
        <h4>II</h4>
        <milestone unit="line"/>
        <p>Mais devois-je pretendre en cet esprit léger</p>
        <p>Amour moins passagere?</p>
        <p>Car, puis quelle estoit femme, il faloit bien juger</p>
        <p>Qu’elle seroit legere.</p>
        <milestone unit="line"/>
        <milestone unit="line"/>
        <h4>III</h4>
        <milestone unit="line"/>
        <p>L’onde est moins agitée, et moins leger le vent,</p>
        <p>Moins volage la flamme; <pb n="285"/></p>
        <p>Moins prompt est le penser que Von va concevant,</p>
        <p>Que le cœur d’une femme.</p>
        <milestone unit="line"/>
        <milestone unit="line"/>
        <h4>IV</h4>
        <milestone unit="line"/>
        <p>Ah! je ne me plains pas de me voir offencer</p>
        <p>Ny qu’elle se retire,</p>
        <p>Mais, qu’estant une femme, il faloit bien penser</p>
        <p>Qu’encore elle estoit pire.</p>
        <milestone unit="line"/>
        <milestone unit="line"/>
        <h4>V</h4>
        <milestone unit="line"/>
        <p>Dieux! quel fut le péché que l’homme avait commis,</p>
        <p>Quand on fit la Pandore?</p>
        <p>Pour certain il fut grand, puis que ses ennemis</p>
        <p>Vous faictes qu’il adore.</p>
        <milestone unit="line"/>
        <milestone unit="line"/>
        <h4>VI</h4>
        <milestone unit="line"/>
        <p>Nostre fier ennemy, ce sexe avec raison.</p>
        <p>O dieux! se peut bien dire,</p>
        <p>Si, nous faisant languir, et mourir en prison,</p>
        <p>II ne fait que s’en rire.</p>
        <milestone unit="line"/>
        <milestone unit="line"/>
        <h4>VII</h4>
        <milestone unit="line"/>
        <p>II se mocque de voir que l’homme qui se dit</p>
        <p>Avoir tant de courage,</p>
        <p>Languissant en prison, n’a le cœur ny l’esprit</p>
        <p>De sortir du servage.</p>
        <milestone unit="line"/>
        <milestone unit="line"/>
        <h4>VIII</h4>
        <milestone unit="line"/>
        <p>Il se mocque de voir que l’homme qui ça bas</p>
        <p>Par raison est le maistre,</p>
        <p>Aymé mieux vainement l’adorer que non pas</p>
        <p>Estre ce qu’il doit estre. <pb n="286"/></p>
        <milestone unit="line"/>
        <milestone unit="line"/>
        <h4>IX</h4>
        <milestone unit="line"/>
        <p>Cruelle engeance, hélas! le Ciel pour nostre ennuy</p>
        <p>T’a, de beauté pourveue,</p>
        <p>Puisque tu ne t’en- sers qu’au malheur de celuy</p>
        <p>Qui peu sage t’a veue.</p>
        <milestone unit="line"/>
    </div>
    <div type="contentl">
        <p>Le chevalier, oyant blasmer de cette sorte contre raison
        toutes les femmes pour la faute que quelqu’une pouvoit avoir commise, fut
        grandement offencé contre celuy qui parloit si indiscretement.
        Et luy semblant que de le souffrir sans vengeance, et de laisser ces
        blasphemes impunis, c’estoit commettre une grande faute contre la belle
        Madonte, à l’heure mesme il eust mis la main à
        l’espée pour l’en faire desdire, et crier mercy des injurieuses paroles qu’il avoit
        proferées, n’eust esté qu’il pensa estre plus à propos de luy donner
        occasion de le rechercher du combat: Parce, disoit-il, que s’il a du courage, il
        ressentira l’offence, et en voudra avoir raison, et s’il n’en a point,
        il me seroit trop honteux de le combatre.</p>
        <p> En cette resolution le chevalier se releva, et se tournant du
        costé de ce chevalier, apres avoir quelque temps pensé à ce qu’il
        devoit dire, haussant la voix le plus qu’il peut, et prononçant le plus
        distinctement qu’il luy estoit possible, il se mit à chanter tels vers:</p>
    </div>
    <div type="contentci">
        <milestone unit="line"/>
        <head type="chapitre">STANCES</head>
        <p>Que sçachant le changement de sa dame,</p>
        <p>il devoit ou mourir, ou guerir de despit.</p>
        <milestone unit="line"/>
        <h4>I</h4>
        <milestone unit="line"/>
        <p>Toy qui d’une beauté regrettes l’inconstance,</p>
        <p>Et qui de son erreur vas les autres blasmant,</p>
        <p>Sois avec moins d’amour ou moins de sentiment,</p>
        <p>Et te sers de l’oubly, ou de la patience.</p>
        <milestone unit="line"/>
        <milestone unit="line"/>
        <h4>II</h4>
        <milestone unit="line"/>
        <p>Oublie ou ses beautez, ou mesprise l’outrage,</p>
        <p>Si ton coeur y consent, il est desja guery; <pb n="287"/></p>
        <p>Et s’il en fait refus, tu dois estre marry</p>
        <p>De ton mal beaucoup moins que du peu de courage.</p>
        <milestone unit="line"/>
        <milestone unit="line"/>
        <h4>III</h4>
        <milestone unit="line"/>
        <p>Tu ne fus onc blessé que d’une esgratigneure,</p>
        <p>Car dés lors qu’on te dit son cruel changement,</p>
        <p>Si vrayement tu l’aymois, devois-tu pas, amant,</p>
        <p>Ou guerir du despit, ou mourir de l’injure?</p>
        <milestone unit="line"/>
        <milestone unit="line"/>
        <h4>IV</h4>
        <milestone unit="line"/>
        <p>De l’amour offencé ne chercher la vengeance,</p>
        <p>C’est estre par ses loix complice du forfaict.</p>
        <p>Et qui s’estonnera, si cet amour t’a faict</p>
        <p>Partager à la peine aussi bien qu’à l’offense?</p>
        <milestone unit="line"/>
        <milestone unit="line"/>
        <h4>V</h4>
        <milestone unit="line"/>
        <p>Cesse donc une fois, cesse donc de te plaindre</p>
        <p>Soit pour jamais ton feu dans le despit estaint;</p>
        <p>Si tu plains toutesfois, plains-toy de t’estre plaint,</p>
        <p>Et d’évanter ton feu quand il le faut esteindre.</p>
        <milestone unit="line"/>
        <milestone unit="line"/>
    </div>
    <div type="contentl">
        <p>Ces vers furent chantez si haut et si clairement que celuy
        qui en avoit esté cause, les ayant bien entendus, ne peut croire qu’il
        n’eussent esté dits contre luy. Et parce que c’estoit l’un des plus
        audacieux chevaliers de toute la contrée, il en conceut un si grand despit
        que sans attendre plus longuement, se laçant le heaume, car il
        estoit armé de tout le reste, il s’en vint à travers les arbres où il
        avoit ouy la voix. L’autre qui attendoit de voir quel ressentiment il feroit de
        ceste response, soudain qu’il l’ouyt venir, prit aussi son habillement
        de teste, et s’appuyant sur son gesse, l’attendit, résolu, s’il
        ne se ressentait de ces paroles, d’y en adjus-ter de telles, qu’il luy peust
        donner subject de venir au combat. Mais l’arrogance de celuy contre
        lequel il avoit affaire estoit telle qu’il ne faloit pas beaucoup de
        peine pour le faire venir aux mains, tant pour la confiance qu’il avoit
        en sa force et en son adresse, que pour estre nepveu de Polemas,
        l’autorité duquel estoit tellement accreue depuis le depart de
        Clidaman et de Lindamor, <pb n="288"/> qu’il luy restait fort peu pour se rendre
        seigneur absolu des Ségusiens.</p>
        <p>Ce chevalier s’appelloit Argantée, surpassant de sa taille la commune
        hauteur de ceux du pays, et tellement bien proportionné de tout le
        reste du corps, qu’il estoit aisé à juger qu’il estoit de
        grande force, et de grand courage. Il avoit recherché fort long temps une des
        nymphes de Galatée, et qu’il fust vray ou non, tant y a qu’il s’estoit
        figuré d’estre aimé d’elle; elle se nom-moit Silere, tres belle et
        tres-bien apparentée. Mais lors qu’il voulut la presser de quelque
        tesmoignage de bonne volonté, et qu’elle refusa de luy en donner, suivant son
        humeur outrecuidée, il voulut user d’une certaine authorité sur
        elle, qu’elle ne peut trouver bonne, et choisit plustost de rompre entierement
        d’amitié avec luy, que de supporter plus long-temps son
        arrogance. Luy, qui se vid tout à coup trompé de son esperance, entra en
        si grande colere contr’elle qu’il en conceut une haine incroyable contre toutes
        les femmes, et depuis ce temps ne cessa d’en dire tous les maux qu’il se pouvoit imaginer:</p>
        <p>Argantée donc, suivant sa coustume, s’approchant plein
        d’arrogance du chevalier, sans le saluer et sans faire action de civilité:
        Est-ce pour moy, luy dit-il, chevalier, ce que tu viens de chanter?
        L’estranger qui n’estoit guere endurant de son naturel et desja fort
        mal satisfait de luy: Fay, luy dict-il, tout ainsi que si c’estoit
        pour toy. – Je voy bien, adjousta Argantée, et à tes
        armes et à ton langage que tu es estranger, car si tu me cognois-sois tu parlerois
        d’une autre sorte. Mais puis que cela est, ou monte à cheval, ou
        mets la main aux armes comme tu es, et je te feray cognoistre ta folie et ta
        temerité. – II ne faut point, dit l’estranger, predre le temps
        et pour ce, tout à pied que nous sommes, nous aurons bien tost
        vuidé nostre different, et je m’asseure que tu avoueras que je te cognois mieux que
        tu ne me cognois pas. A ce mot il se jette dans le grand chemin,
        où ayant donné son gesse à son escuyer, et pris son escu, il
        mit l’espée en la main, et l’attendit d’une façon si asseurée,
        qu’Argantée jugea bien qu’il devoit estre gentil chevalier.</p>
        <p>Lors qu’ils estoient prests à commencer leur combat, ils ouvrent
        un grand bruit de chevaux et de chariots, qui venoient de Marcilly droict
        vers eux. Cela convia Damon de dire qu’il luy sembloit plus à
        propos de se rejetter dans le bois, et laisser passer cette troupe de peur
        d’estre interrompus. Mais Argantée qui se <pb n="289"/> doutoit bien
        que c’estoit Galathée, du Amasis, et qui estoit bien aise de faire
        ostentation de sa force et de son adresse: Non, non, dit-il,
        chevalier, il ne faut jamais se cacher que pour mal faire. En cette
        contrée, l’on n’est point empesché de faire les actions
        bonnes et genereuses; et pour ce ne perdons point le temps comme tu dis, si ce
        n’est que le cœur te manque à soustenir et demesler ta querelle.
        – Ma querelle, dit-il, est si juste que, quand en toute autre occasion je
        n’aurois point de courage, j’en prendrais pour celle-cy, non seulement
        contre toy, mais si, comme tu dis, il se faut cacher pour les mauvaises
        actions, je ne sçay où tu pourrois trouver un lieu assez
        retiré pour toy qui soustiens une chose si fausse et t tant indigne de l’ordre de
        chevalerie que l’on t’a donné, puis que tu blasmes les dames que
        tout chevalier est obligé de maintenir, de servir et de deffendre. –
        Eh! mon amy, respondit Argantée en se mocquant, et depuis quand,
        laissant l’estat de chevalier, es-tu devenu harangueur sur les grands chemina?
        – C’est avec celle-cy, dit-il, luy monstrant son espée, que j’ay
        accoustumé,de haranguer. Si tu as le courage, tu verras si je ne
        sçay pas mieux faire que tu ne sçais bien dire.</p>
        <p>A ce mot, il s’avance l’espée haute, et l’estranger le va
        rencontrer couvert de son escu, et.plein d’un si grand despit pour les reproches
        qu’il luy avoit faites, qu’il sembloit que le feu luy sor-toit des yeux; et
        là ils commencerent l’un des plus furieux combats qui se
        peut voir entre deux chevaliers. A peine s’estoient-ils donnez les premiers coups
        que toute la troupe qu’ils avoient ouy venir, arriva sur le mesme lieu,
        et parce que le combat se faisoit au milieu du chemin, et que tous
        recogneurent Argantée, ils s’arresterent
        pour voir quelle en seroit l’issue.</p>
        <p>Galathée qui estoit celle qui alloit dans ces chariots avec ses
        nymphes, hayssoit, comme aussi toutes les autres dames, l’arrogance
        d’Argantée, et eussent bien voulu qu’elle eust esté
        chastiée par cet estranger. Mais, d’autant qu’elles sçavoient la grande force
        qu’il avoit, elles craignoient pour le chevalier incogneu, encores que sa
        belle presence, et le commencement du combat donnast une fort bonne
        opinion de luy. Et parce que Galathée vid Polemas auprès
        de son chariot, elle l’appella, et luy demanda qui estoit celuy qui combattait
        contre Argantée, et quel estoit le subject de leur querelle, et
        qu’il seroit peut-estre bien à propos de les separer. A quoy il
        respondit que ce seroit leur faire tort que de leur empescher de finir leur
        différend, puis qu’ils <pb n="290"/> combattoient sans supercherie,
        et que pour sçavoir qui estoit le chevalier, et d’où venoit leur
        querelle, il ne voyoit là personne qui le sceust dire que cet escuyer estranger.</p>
        <p>Polemas fit ceste response parce qu’il croyoit qu’asseurément
        Argantée seroit vainqueur, ne se pouvant persuader que l’estranger fust tel,
        qu’il peust luy faire résistance; et il estoit bien aise que
        Galathée veist la force et l’adresse de ceux qui estoient à luy. Elle,
        suivant la curiosité des dames, et desireuse de cognoistre cet
        estranger, fit appeller l’escuyer, auquel elle demanda qui estoit le chevalier
        estranger, et d’où venoit leur querelle? – Le subject de leur
        combat, respondit-il, madame, est fort juste du costé de mon maistre,
        car oyant que cet autre chevalier disoit mal des femmes, il ne l’a peu endurer,
        luy semblant que c’est contrevenir à l’ordre de chevalerie.
        Quant à vous dire qui il est, je suis bien marry qu’il me soit deffendu, mais
        je m’asseure qu’aussi-tost qu’il aura finy le combat, s’il vous plaist,
        madame, de le sçavoir, il a trop de courtoisie pour ne vous obeyr.
        Polemas se sousrit, Voyant parler de cette sorte et, comme par
        mocquerie luy dit: Tu as raison, escuyer, mon amy, de dire que madame
        le sçaura apres le combat, car si l’on veut mettre son epitaphe
        sur son tombeau, il faudra que tu nous le die. – Seigneur chevalier, luy
        respondit-il, si mon maistre n’estoit sorty d’entreprise plus
        dangereuse que celle-cy, il ne seroit pas venu de si loing qu’il a
        faict, Et à ce mot, se retira au lieu où il souloit estre.</p>
        <p>Durant tous ces discours, les chevaliers avoient continué si
        furieusement leur combat, et Damon avoit tant de désir d’en
        venir à bout avec de l’honneur, qu’il n’y avoit celuy des assistants qui ne
        l’estimast pour urr tres-bon chevalier, et mesme Galathée et ses
        nymphes, aux yeux desquelles se lisoient leurs contentemens, quand
        Damon avoit avantage, ce qu’elles ne vouloient point dissimuler,
        encores que Polemas s’en prit garde, puis que
        c’estoit pour leur sujet que ce combat se-faisoit.</p>
        <p>Il y avoit desja plus d’une demie heure qu’ils avoient commencé
        et leurs armes estoient en plusieurs lieux rompues et desclouées,
        lors que Argantée se ressentit un peu las, et commença de n’aller
        plus si legerement, ny de frapper de si grands coups. Au contraire, Damon
        sembloit non seulement de se maintenir tous jours aussi frais, mais de
        redoubler et sa force et sa legereté, ce qui estonna grandement
        Polemas, mais plus encores Argantée qui, en son coeur, estima
        beaucoup plus son ennemy qu’il n’avoit <pb n="291"/> faict. Mais peu apres que
        l’espée de l’estranger atteignoit presque à tous les
        coups sur la chair, on vid entierement affaiblir Argantée, fust pour la perte
        du sang, fust pour les incommoditez des blesseures qui estoient grandes.</p>
        <p>Alors Polemas se repentoit à bon escient de n’avoir
        empesché ce combat, et eust bien voulu que quelque bon demon eust inspiré
        Galathée pour l’interrompre. Elle qui jugea bien le desplaisir qu’il en ressentoit,
        encores qu’elle ne l’aymast point, voulut toutesfois luy donner ceste
        satisfaction pour le respect du service qu’il faisoit à sa mere.
        Et ne jugeant, pas qu’elle peust mieux separer ces chevaliers que les en
        prier elle-mesme, elle mit pied à terre, et avec une grande
        quantité de ses nymphes, s’approcha des combattans, à l’heure
        qu’Argantée, ne se pouvant plus soustenir, estoit tombé sur un genouil, et sembloit
        qu’à la venue de ces belles nymphes, il s’estoit mis expres à genoux
        pour leur demander pardon du mal qu’il avoit dict des femmes. Mais parce
        qu’il sembla à Polemas que Galathée alloit trop
        lentement, et que son nepveu qui tomboit desja, seroit du tout des-honoré s’il
        retardoit davantage, il fit signe à quelques uns des siens, qui soudain
        à course de cheval allerent pour heurter Damon qui, ne se doutant de cette
        supercherie, n’y eust point pris garde, saris le cry de Galathée
        et des nymphes, auquel tournant la teste, il vid venir sept ou huict
        chevaliers, l’espée en la main qui le menaçoient. Tout ce
        qu’il peut faire fut de se reculer vers son escuyer, et gauchir au hurt des
        chevaux le mieux qu’il peut, mais sa disposition fut tres-grande et
        admirée de tous, puis que, sortant de ce long combat où
        il avoit bien eu le loisir de se lasser, aussi, tost que ces chevaliers furent
        passez, et que son escuyer luy presenta son cheval, il sauta dans la
        selle sans mettre le pied à l’estrier. Aussi ne luy falloit-il
        pas moins de diligence pour se garantir de l’outrage qu’ils luy vouloient
        faire, car à peine avoit-il pris et ajusté la bride de
        son cheval, qu’il les eut tous sur les bras, quelque défense que
        Galathée leur sceust faire, qui se trouva bien
        empeschée avec ses nymphes parmy tous ces chevaux.</p>
        <p>Quant à Polemas, il feignoit de ne point voir cette confusion,
        estant auprès d’Argantée, où il faisoit l’empesché
        à commander qu’on le mist à cheval pour le faire promptement emporter. Cependant les chevaliers
        assaillirent de sorte l’estranger, qu’encores qu’en deux coups il en
        mist deux hors de combat, si est-ce qu’il <pb n="292"/> ne peut si bien
        faire qu’il ne fust un peu blessé à l’espaule, et que son
        cheval ne luy fust tué de plusieurs coups qu’ils luy donnerent, dans les
        flancs. L’estranger qui le sentit deffaillir soubs luy, se desmeslant des
        estrieux, sauta legerement en terre, et ce qui luy servit beaucoup fut
        que les autres chevaux ne vouloient point approcher du sien qui estoit
        mort; toutesfois il luy estoit impossible de se sauver à la
        longue, sans le secours inespéré qui luy survint.</p>
        <p>La nymphe qui voyoit faire un si grand outrage à ce chevalier,
        ne pouvant le supporter; crioit et menaçoit ceux de Polemas; mais
        l’un d’entr’eux qui les conduisoit, et à qui il avoit fait signe,
        sçachant bien la volonté de son maistre, et faisant semblant de ne point
        ouyr Galathée, commandoit tousjours qu’on tuast le chevalier, lors
        que de fortune l’un des lyons de la fontaine de la Vérité
        d’Amour cherchant à manger, s’en vint parmy ces chevaux. Il estoit si grand et si
        espouvantable que tous les chevaux, lors qu’il vint à passer
        parmy eux, en prirent une si grande frayeur qu’il n’y eut ny chevalier ny escuyer
        qui peust estre maistre du sien. Au contraire, ronflant de peur, et se
        jettant dans les bois et à travers les hayes, les emporterent
        bien loing de là sans s’arrester; mesmes celuy de Polemas et de
        l’escuyer de l’estranger, prenant le frain aux dents, s’en allèrent
        jusques dans la ville de Boen, sans que ny ponts, ny passages estroits les en
        peussent empescher. Ceux qui estoient attelez aux chariots en eurent
        une si grande frayeur, qu’en despit des cochers ils se mirent en fuite,
        et ne s’arresterent qu’à plus d’une lieue de là, sinon
        ceux qui verserent, lesquels encores ils trainerent tous versez de telle furie
        qu’ils les mirent presque du tout en pieces, et les rouages et
        attellages des autres furent si’ mal traitiez, qu’il leur fut
        impossible de les ramener de ce jour-là. Quant à Argantée, on l’avoit
        mis à cheval, mais il luy fut impossible dé s’y pouvoir
        tenir dessus, ayant esté abandonné de tous ceux qui le tenoient, de
        sorte qu’aux premiers eslans que le cheval fit, il tomba à terre, si
        malheureusement pour luy qu’il se tordit le col. Ainsi finit le plus glorieux et
        arrogant chevalier de toute la contrée, et son cheval, de
        fortune, venant de frayeur heurter l’estranger, il se donna, sans qu’il y
        pensast, de l’espée dans le corps, et alla tomber mort
        auprès de son maistre.</p>
        <p>La nymphe loua Dieu de ceste rencontre, car elle sçavoit bien
        que le lyori ne luy feroit point de mal, estant enchanté de telle
        <pb n="293"/> sorte qu’il ne pouvoit offenser personne, sinon ceux qui vou loient
        espreuver l’avanture. Et toutesfois, peu apres, elle ne fut pas sans
        crainte, car le lyon qui n’estoit venu que pour chercher à
        vivre, voyant le cheval mort de l’estranger, se jetta dessus pour s’en
        saouler. Mais le chevalier qui en avoit receu tant de bons services,
        pensa que ce seroit ingratitude, ou faute de courage, de le laisser
        devorer sans le deffendre. Il s’avança donc l’espée haute
        pour le frapper, ce que voyant la nymphe, et craignant que le lyon ne se mist
        en furie et n’offençast ce chevalier, elle se mit à
        crier, et à le supplier de ne point frapper; mais luy qui en toute façon ne
        vouloit souffrir ceste indignité, ne laissa de marcher droit au lyon, et
        parce qu’il avoit le dos tourné, il ne le voulut frapper par derriere,
        mais le huant, le fist tourner de son costé.</p>
        <p>Le furieux animal se voyant menacer avec l’espée qu’il tenoit
        haute, fit un saut à costé, comme s’il eust voulu aller vers ces
        belles nymphes, ce que craignant le chevalier, il ne fut guere moins prompt
        à courre entre deux, si bien que le lyon qui se le trouva encore au
        devant, fist un grand rugissement, et battant de sa queue le terrain,
        et rouant les yeux ardens, faisoit semblant de luy vouloir sauter
        dessus. Et sans l’enchantement qui l’en empeschoit, il n’y a point de
        doute qu’il l’eust fait, mais ceste force estant plus grande que la
        sienne, il fut contraint de se destourner au petit pas, et s’aller
        paistre du cheval d’Argantée duquel apres s’estre saoulé,
        il emporta une partie du reste, suivant sa coustume, à l’autre lyon, qui
        estoit demeuré à la garde de la fontaine. Le chevalier voyant
        que le lyon alloit du costé d’Argantée, craignant qu’il ne le voulust
        devorer, demeura toujours en garde aupres du corps, ne voulant souffrir qu’un si
        vaillant chevalier fust traitté de ceste sorte.</p>
        <p>Mais lors qu’il le vid partir, il s’en retourna vers les nymphes qui,
        ayans veu faire de si genereuses actions à ce chevalier,
        Testimoient toutes grandement. Il s’adressa d’abord à Galathée, la
        jugeant pour telle qu’elle estoit, tant pour la majesté qui estoit en elle,
        que pour l’honneur que les autres luy port oient, et apres l’avoir
        saluée, il la supplia luy vouloir pardonner l’incommodité qu’à son
        occasion elle avoit receue. – Je suis bien marrie de la vostre, luy respondit-elle,
        et bien en colere contre l’indiscretion de ceux qui vous ont assailly
        tant inconsiderement et en ma presence; mais je vous promets, seigneur
        chevalier, qu’outre le <pb n="294"/> chastiment que vous leur avez
        donné, je les feray punir comme ils méritent. – Madame, respondit le
        chevalier, je serois bien marry que ceux qui sont en vostre service
        receussent quelque desplaisir pour moy, je desire trop de les servir
        tous, et au contraire je vous demande leur grace, madame, et vous
        supplie de ne me la point refuser. – C’est à vous, seigneur
        chevalier, dit-elle, à la leur donner, s’il vous plaist, puis que c’est
        vous qu’ils ont offencé, et ces dames et moy vous avons trop
        d’obligation pour vous refuser ce que vous nous demanderez, nous ayant bien
        deffendues de ce discourtois chevalier, et voulu deffendre de ce
        furieux lyon; mais nous parlerons de cecy une autrefois. Cependant il
        me semble que je vous ay veu blessé à l’espaule; il
        fau-droit pour le moins estancher le sang, attendant que nous puissions estre en lieu
        où vous soyez pansé. – Madame, respondit-il, cette blesseure dont
        yous parlez est petite, et ce que vous dites que j’ai fait, est peu de chose
        au prix de ce que je dois, et que je desire pour vostre service. Mais
        puis que tous ceux qui vous accompagnoient sont escartez,
        commandez-moy, s’il vous plaist, où vous voulez que je vous
        conduise, afin que je vous laisse en lieu seur, car, à ce que je vois,
        ceste contrée a des animaux trop dangereux pour marcher sans bonne garde.</p>
        <p>Galathée alors se souriant: Je vois bien, dit-elle, seigneur
        chevalier, que vous estes estranger, puis que vous ne cognoissez pas ce
        lyon. Il faut que vous scachiez qu’il est enchanté de sorte
        qu’il ne peut faire mal à personne, sinon à qui veut espreuver
        l’avanture de la fontaine qu’il garde, et si vous ne l’eussiez point effarouché,
        il n’eust pas seulement, fait semblant de vous voir. –
        Mal-aisément, dit-il, eussay-je souffert devant mes yeux qu’il eust mangé ce
        pauvre cheval qui est mort pour moy, ny moins ce chevalier qui, encores
        qu’indiscret, estoit toutesfois vaillant et courageux.</p>
        <p>Silvie qui avoit passé derriere le chevalier pour voir sa
        blesseure, prit garde qu’elle alloit tousjours saignant, qui fut cause qu’elle dit
        à Galathée: Prenez garde, madame, que vos discours ne soient trop
        longs pour ce chevalier, car il perd beaucoup de sang. Alors elles
        s’approcherent toutes de luy, et presque par force, apres luy avoir
        destaché le brassai gauche, luy banderent sa playe qui n’estoit
        pas grande, avec leurs mouchoirs, et luy firent une escharpe pour luy
        soulager le bras avec, leurs voiles, et après luy remirent le
        brassai, comme il souloit estre.</p>
        <p>Alors Galathée fut d’avis, puis que l’on ne voyoit point revenir
        <pb n="295"/> leurs chariots, de s’en aller au petit pas à
        Mont-verdun, où elle les pourroient attendre avec commodité, se doutant avec
        raison qu’ils se fussent rompus dans quelques précipices. Et parce que
        le chemin estoit court et fort beau, toutes les nymphes appreuverent ce
        qu’elle avoit proposé, et ainsi le chevalier la prist d’un
        costé sous le bras, et Silvie de l’autre, pour l’aider à marcher. Toutes
        les autres la suivoient, sans parler d’autre chose que de la valeur et du
        merite de l’estranger; les unes louoient son combat, les autres
        blasmoient l’outrage qu’on luy avoit voulu faire; quelques unes
        admiroient son asseufance, et quelques autres ne pouvoient assez
        estimer la deffence qu’il avoit faite pour son cheval mort, et celle
        qu’il avoit voulu faire du Corps d’Argantée. Mais toutes
        desiroient passionnement de sçavoir qu’il estoit, tant la valeur a cela de
        propre qu’elle s’acquiert une merveilleuse faveur parmy les dames.</p>
        <p>II n’avoit point encores haussé sa visiere, et marchoit sans
        faire semblant de le vouloir faire, lors que Silvie, voyant la
        curiosité de toutes ses compagnes: II me semble, dit-elle, madame, que nous avons
        trop d’obligation à ce brave chevalier pour demeurer plus
        long-temps sans cognoistre et son visage et son nom. Si vous nous le permettez,
        nous esprouverons sa courtoisie, comme nous avons desja veu sa valeur,
        aussi bien marche-t’il avec trop d’incommodité, ayant tousjours
        la visiere baissée, tout ainsi que s’il
        estoit encore aux mains avec Argantée.</p>
        <p>Le chevalier, sans attendre que Galathée respondit: Pour mon
        visage, dit-il, madame, il ne vous sera point caché quand il vous plaira
        de le voir, mais pour mon nom, je vous supplie de permettre que je le
        celé, aussi bien ne le cognoistriez vous pas. Galathée respondit: II
        faut, gentil chevalier, que vous nous contentiez en tous les deux, et vous
        n’en devez point faire de difficulté, car si vous voulez vous
        celer, puis que vous dites que vostre nom est si incogneu, aussi bien ne le
        cognoistrons nous point, et vous nous aurez satisfaictes. – Je voy
        bien, madame, respondit-il, qu’il est plus aisé de vaincre les
        chevaliers, pour vaillans qu’ils soient, que de se deffendre des belles
        dames. J’useray donc de supplication, et des deux choses que vous me
        demandez, je satisferay à l’une maintenant, et remettray s’il
        vous plaist l’autre jusques à ce que nous soyons à
        Mont-verdun. – Ce sera donc, adjousta Galathée, avec condition que vous m’accorderez
        encores Une chose que je vous demanderay. – II n’y a rien, repli- <pb n="296"/> qua
        le chevalier, que vous ne me puissiez commander, et à quoy je ne
        satisfasse de tout mon pouvoir.</p>
        <p>Et à ce mot, haussant la visière de son heaume, il parut
        ‘fort beau. Il estoit jeune, et la peine du combat et reschauffement de la visiere
        abbatue à cause de l’haleine, luy avoit donné une si vive
        couleur, qu’on ne recognoissoit point en son visage la tristesse qu’il avoit
        dans l’ame. Et cela fut cause qu’elles le trouverent toutes’ si beau
        qu’elles desirerent avec plus d’impatience de sçavoir qui il
        estoit, et n’eust esté qu’ils virent venir la vieille Cleontine avec une
        bonne troupe de ses filles druides et quelques Vacies et Eubages, il est
        certain qu’elles ne luy eussent point donné de delay, et qu’il
        eust fallu dire, non seulement son nom, mais quelle fortune l’avoit conduit
        icy, ce que Galathée ne luy cela pas, mais il respondit:
        Voyez-vous, madame, comme l’on ne doit jamais desespérer de l’assistance du
        Ciel, et mesme quand on a la raison de son costé.</p>
        <p>Cependant qu’ils parloient ainsi, la sage Cleontine se trouva si pres,
        que Galathée s’avançant un peu, la receut en ses bras, et
        la tint quelque temps embrassée, luy disant: Que vous semble, ma mere,
        de l’équipage avec lequel nous vous venons trouver? Je pense que
        mal-aisément eussiez-vous creu que je vous fusse venue voir de
        ceste sorte. – Je ne croiray jamais, madame, dit Cleontine, que vous preniez
        la peine de venir vers moy, car, lors que vous aurez affaire de mon
        service, vous me commanderez de vous aller trouver. Mais je scay bien
        aussi que vous honorez assez nostre grand Tautates pour venir visiter
        avec plus d’humilité encores le sainct lieu où il luy
        plaist de rendre, ses oracles. – J’avoue, dit Galathée, que mon dessein estoit
        bien de venir icy, mais non pas à pied ny si tost. – Voilà,
        adjousta Cleontine, comme la bonté du grand Dieu se recognoist tousjours davantage,
        faisant naistre sans que nous y contribuyons rien du nostre, bien souvent des
        occasions pour luy rendre de plus grands, devoirs que nous n’avions pas
        desseigné, afin d’avoir plus de suject de nous faire de nouvelles graces.</p>
        <p>A ce mot, Galathée s’avança pour saluer les vierges
        druides; et puis continuant le chemin de Mont-verdun, et ne voyant point Celidée
        parmy les autres, elle luy demanda où elle l’avoit laissée. –
        Madame, luy dit-elle, il ne fut jamais un plus heureux mariage que celuy de Thamire
        et d’elle, et je ne croy pas que ceux qui les verront ensemble ne
        prennent envie de se marier, – Et qu’est-il, <pb n="297"/> adjousta la
        nymphe, de Calidon, et comment vit-il avec elle?</p>
        <p>O Madame! respondit Cleontine, il est entierement guery du mal qu’elle
        luy avoit fait, il n’a plus d’autres pensees que d’épouser
        Astrée. – Comment, reprit la nymphe, Calidon veut espouser Astrée? et
        elle, le veut-elle bien, et qui est-ce qui traitte ce mariage? – C’est,
        dit-elle, Phocion, oncle d’Astrée, et Thamire qui voudroit bien
        luy voir des enfans, puis qu’il n’en peut point avoir de son costé.
        Mais je croy que difficilement ce mariage se fera, car Astrée en est
        tant esloignée, qu’il y aura bien de la peine à l’y faire
        consentir. – Et pourquoy? dit Galathée, aime-t’elle quelqu’autre berger? –
        Nous n’oyons point dire, reprit Cleontine, qu’elle en aime maintenant, mais
        elle ne s’est pas peu empescher, apres la mort de Celadon, de declarer
        l’amitié qu’elle luy portoit et mesme depuis quelque temps, luy
        faisant dresser un vain tombeau. – Et qu’est-il devenu, ce berger duquel vous
        parlez? dit la nymphe. – Je croy, madame, respondit Cleontine, qu’il y
        a sept ou huit lunes qu’il se noya. – Et pourquoy, dit la nymphe, luy
        fit-on ce vain tombeau? – Parce, madame, dit Cleontine, que nos plus
        sçavans Sarronides et druides nous font entendre que l’esprit de
        celuy qui meurt va errant plusieurs siecles, quand les survivans ne rendent
        pas ces devoirs de la sepulture. Et d’autant que l’on n’a jamais peu
        trouver le corps de Celadon, on luy a dressé ce vain tombeau
        duquel je vous parle. – Comment, reprit Galathée, lors qu’il se noya, le
        corps aussi se perdit, et depuis l’on ne l’a jamais retrouvé? –
        Jamais, madame, dit Cleontine, l’on n’en a peu sçavoir nouvelle, et il
        ne faut pas croire que tous les bergers d’alentour n’y ayent usé de
        toute la diligence qu’il estoit possible, car il n’eut jamais berger en ceste
        contrée mieux aimé. Aussi véritablement il le meritoit, et s’il eust eu
        le bon-heur d’estre cogneu de vous, madame, je m’asseure que vous en
        eussiez faict le mesme jugement. Et à ce que je puis scavoir, il
        y avoit fort long-temps que ce berger servoit Astrée, mais si
        discrètement que personne ne s’en estoit apperceu; et cela
        d’autant moins qu’il y avoit fort peu d’apparence qu’il y deust avoir je
        l’ajnour entr’eux, à cause de l’inimitié qu’il y avoit de
        long-temps entre leurs peres. Et d’autant que l’amour qui est couvert est beaucoup
        plus violente, il y a de l’apparence que la leur la devoit estre, tant
        pour ce sujet que pour le merite du berger et de la bergere, car je
        vous puis bien dire, madame, avec toute verité, que je ne vis
        jamais rien de plus beau ny de plus <pb n="298"/> accomply que ceste fille. Or
        Phocion qui est son oncle, et qui comme son plus proche parent en a le
        soing, veut maintenant la marier à Calidon: il est
        veritablement bien gentil berger, mais il y a tant de difference de luy à Celadon
        qu’il n’y a pas apparence que la bergere y puisse consentir, ayant encores la
        memoire si fraische. Et toutesfois Calidon ne laisse pas de l’esperer,
        et se tient le plus près d’elle qu’il luy est possible. Quant
        à Thamire, il vid le plus heureux et content du monde, et dit que les
        blesseures du visage de Celidée estant des tesmoignages de sa
        vertu, la luy rendent si belle et si aimable; qu’il ne sçait s’il doit
        desirer qu’elle fust autrement. Et en ce contentement, il est si satisfait
        qu’il ne la peut eslojgner d’un pas; je’suis bien marrie qu’elle nee
        soit icy pour avoir l’honneur, toute laide et defigurée, qu’elle
        est, de vous faire la reverence. Mais Astrée, Diane, Phillis et les
        autres bergeres des hameaux voisins sont cause qu’elle n’y est pas, l’ayant
        depuis hier conviée d’aller de compagnie visiter la fille
        d’Adamas, qui ne fait que de revenir d’entre les vierges druides des Carnutes, et que
        l’on tient pour l’une des plus belles filles et des plus discrettes de
        toute la contrée. – Peut-estre, dit Galathée, reviendra-t’elle ce soir,
        et nous pourrons bien la voir encores. – Je le voudrois, respondit
        Cleontine, mais j’ay grand peur que Thamire qui l’a accompagnée,
        ne soit cause du retardement, car pour peu qu’il soit tard, il ne la
        laissera pas mettre en chemin, ayant trop de soing de sa santé;
        outre que j’ay sceu que la venerable Chrisante vouloit aussi estre de la
        partie et qu’elles la sont allée prendre à Bon-lieu, pour
        toutes ensemble faire cette visite.</p>
        <p>Ainsi alloit discourant Cleontine, et sans en faire semblant,
        Galathée apprenoit des nouvelles de Celadon, de l’amour duquel elle ne se
        pouvoit deffendre, bien estonnée toutesfois de ce que l’on ne
        sçavoit qu’il estoit devenu. Et lors repensant en soy-mesme que ce berger
        n’estant point en cette contrée, elle avoit accusé à tort Leonide, elle
        fit dessein de la rappeller aupres d’elle; et pour cet effect se
        resolut de passer chez Adamas, tant pour l’amener avec elle, que pour
        l’esperance qu’elle avoit d’y rencontrer cette Astrée, de
        laquelle elle avoit tant ouy parler, afin de juger si sa beauté estoit telle
        qu’elle peust convier Celadon de mespriser si fort la sienne.</p>
        <p>Et en ces pensées, elle ne peut s’empescher de souspirer assez
        haut, dequoy Cleontine s’appércevant: Que veut dire cela, ma-
        <pb n="299"/> dame, luy demanda-t’elle, je vous oy souspirer: avez-vous quelque
        chose qui vous fasche? Galathée qui ne la vouloit pas pour
        secretaire de ses pensées, luy respondit: Je souspire, ma mere, parce que
        je suis en peine de Clidaman, vous sçavez le lieu où il est et
        s’il n’y a pas occasion de craindre pour luy. Plusieurs jours sont passez qu’Amasis ny
        moy n’en avons point de nouvelles, et depuis quelque temps les Vacies
        nous advertissent que la plus-part des victimes, lors qu’ils viennent
        à visiter les entrailles, se trouvent defaillantes aux plus nobles
        parties. De plus, j’ay eu tout plein de songes fascheux; je vous
        asseure que toutes ces choses me tiennent en peine, et ma mere qui est
        encores plus apprehensive que je ne suis pas, a trouvé bon que
        nous rissions des sacrifices, et que je vinsse consulter cet Oracle,
        où je pensois venir au retour de Bon-lieu, où j’allois faire faire
        quelque sacrifice aux dieux infernaux au lieu d’elle qui avoit ce dessein ce
        matin, mais qui depuis, empeschée de quelques affaires qui luy
        sont survenues, m’a commandé d’y aller en sa place.</p>
        <p>– Madame, respondit alors la sage Cleontine, nostre grand Tautates est
        si bon, que quand nos erreurs le convient à nous chastier, il
        fait ce qu’il peut pour nous en advertir, afin que la crainte du mal futur nous
        fasse tourner vers luy, et qu’avec sacrifices, supplications et
        amendemens, nous appaisions son ire, et divertissions les chastimens
        preparez en de nouvelles graces. C’est pourquoy, madame, il ne faut pas
        mespriser ces advertissemens, car lors que cela advient, il appesantit
        d’autant plus sa main sur nous que nous avons eu peu de soing de ses
        advis. Que Amasis et vous preniez donc bien garde à ces
        demonstrations, puis qu’il faut croire qu’asseurément elles ne sont point faites
        sans raison, et repassez devant vos yeux vos actions, et s’il y en a
        quelqu’une que vous puissiez juger n’estre pas bonne, reprouvez-la
        vous-mesme, sans attendre que Tautates le fasse un peu plus
        sensiblement. Apres, considerez ce qui se fait en vostre-maison, et
        s’il y est offencé en quelque chose, reformez-la en sorte que cela ne
        se commette plus. En fin, jettez l’œil sur toute la contrée, et
        avec diligence vous informez des abus qui s’y commettent, pour chastier ceux
        qui en sont les autheurs, car l’estat ou le vice demeure impuny, et la
        vertu sans loyer est bien tost désolé. Sçachez,
        madame, que le prince et son Estat ne font qu’un corps duquel le prince est la teste,
        <pb n="300"/> et comme tout le mal que le corps ressent, luy vient de la
        teste, de mesme tout le mal que souffre la teste luy procede du corps.
        Je veux dire aussi que comme Tautates chastie le peuple pour les fautes
        que commet le prince, de mesme il punit le prince pour celles que son
        peuple commet. Voilà, madame, le conseil que je vous puis donner, et
        lequel je ne vous ay peu taire pour le deub de la vacation que je fais.</p>
        <p>Galathée remercia avec beaucoup de courtoisie la sage Cleontine,
        et luy promit de non seulement penser souvent à ses prudentes
        remonstrances, mais de les representer encores à Amasis, afin de les ensuivre.
        Et apres, elle adjousta que l’accident qui venoit de luy arriver la
        troubloit beaucoup; car, outre la mort d’Argantée, l’insolence,
        de Polemas en sa presence luy estoit si desplaisante, qu’elle en estoit
        blessée bien avant dans l’ame. – Madame, luy respondit
        Cleontine, il faut bien souvent excuser les premiers mouvemens, car ils ne sont pas
        en nostre puissance, et si nous ne supportons entre nous les deffauts
        de l’humanité, comment voulons-nous que Tautates nous les
        supporte? – Mais, dit Galathée, contre un estranger, et qui avoit raison, et
        puis en ma presence? Croyez, ma mere, que c’est une hardiesse qui procede
        d’autre chose que de courage, et que cela me faict juger qu’il se tient
        pour si puissant qu’il pourroit bien encores entreprendre quelque chose
        de pire. – A la verité, dit Cleontine, quand le sujet perd ce
        naturel respect qu’il doit à son seigneur, il le faict par faute de
        jugement, ou pour se sentir si puissant qu’il n’en craint point l’indignation, et
        c’est à quoy il faut bien prendre garde.</p>
        <p>Avec de semblables discours, elles arriverent en la maison de la sage
        Cleontine, où Galathée entra1, tant pour se reposer, que
        pour faire panser l’estranger, auquel toutes ces nymphes ne pouvoient faire assez
        d’honneur et de demonstration de bonne volonté. Et mesme Silere,
        qui en une autre saison eust eu moins agreable sa victoire, lors
        qu’Argantée n’estoit point sorty avec elle des termes de la discretion, mais depuis
        que son amour s’estoit changé en medisance, elle luy avoit pris
        une haine si grande qu’elle eut bien le courage de le voir mort sans luy
        donner une seule larme, tant l’injure presente efface aisement les services passez.</p>
        <p>Le chevalier fut incontinent desarmé et visité par les
        mires, qui ne luy trouverent que la seule blesseure de l’espaule, qui estoit encores
        si petite qu’ils n’en firent point de cas; seulement-ils luy
        conseillerent de demeurer au lict ce jour là, à cause du sang qu’il
        avoit perdu, tant par lés chemins que durant le combat. <pb n="301"/></p>
        <p>Galathée qui desiroit, avant que de partir de ce lieu, de faire
        ia le sacrifice qu’elle avoit resolu pour consulter l’Oracle, envoy querir
        des taureaux et autres choses necessaires pour le lendemain matin, puis
        qu’alors il estoit trop tard, et mesme que le chevalier estranger la
        supplia, qu’il peust en mesme temps consulter l’Oracle et joindre
        ensemble leurs sacrifices. Elle le permit pour le gratifier en cela,
        encores que ce ne fust pas bien la coustume, et cependant envoya de tous costez pour faire venir
        ses chariots, et faire chercher l’escuyer du chevalier incogneu.</p>
        <p>Apres qu’ils eurent disné et que chacun estoit attendant
        nouvelles de ceux qui s’estoient escartez, Galathée s’estant assise au chevet
        du lict du chevalier, voyant qu’il y avoit un grand silence dans la
        chambre, elle luy dit: II me semble, seigneur chevalier, qu’encores
        que nous vous ayons toutes beaucoup d’obligations du combat que vous
        avez faict contre l’outrecuidé Argan en nostre faveur,
        toutesfois vous nous estes encores obligé de quelque chose, car lors que nous
        vous avons prié de hausser vostre visiere nous vous avons ensemble
        supplié de nous dire vostre nom, quelle fortune vous a conduit en ceste
        contrée. Vous avez bien satisfaict à l’une de nos
        requestes en vous laissant voir, mais l’arrivée de la sage Cleontine vous a
        empesché de satisfaire à l’autre partie de nostre demande, et toutesfois, si
        vostre combat avoit faict desireuses de voir vostre visage, vous devez croire
        que la veue que vous nous en avez permise nous a augmenté
        l’envie d’entendre qui vous estes, afin de sçavoir à qui nous a
        tant d’obligation, et quel subject vous a faict venir icy, pour vous y
        servir, si nous en avons le moyen. Maintenant que nous sommes de
        loisir, et qu’il ne faut craindre que le parler puisse nuire à
        vostre blesseure, nous vous redemandons l’accomplissement de ceste debte. – Je
        n’avois jamais ouy dire, madame, respondit le chevalier en sousriant,
        que demander quelque chose à une personne, l’obligeast de la
        donner. – Sortez en cela d’erreur, repliqua la nymphe, car il faut que vous
        sçachiez, seigneur chevalier, que c’est un particulier privilège des
        dames de ceste contrée, et vous sçavez bien que l’on est
        obligé aux lois du pays où l’on se trouve. – II est vray, madame, dit-il,
        mais la difficulté que j’en fais n’est point, sans raison, né me
        pouvant imaginer que ce vous soit chose agreable d’ouyr la miserable fortune du
        plus desastre chevalier qui vive, si toutesfois on doit appeller vivre,
        de trainer ses jours entre toutes les infortunes et les miseres
        <pb n="302"/> qu’un homme puisse jamais rencontrer. – Vous ne devez pour
        cela faire difficulté, luy dit Galathée, de nous dire vos
        desplaisirs, à nous, dis-je, qui ne desirons que de vous servir. – Madame,
        interrompit-il, s’ils estoient contagieux, vous auriez bien occasion de
        les craindre. – Non, non, seigneur chevalier, reprit-elle, chacun porte
        son fardeau, et je m’asseure qu’en toute ceste compagnie, il n’y a
        celuy qui ne pense en avoir le plus grand. Ne laissez donc de nous
        descouvrir vostre blesseure; quelquesfois, quand on la dit, on
        rencontre des personnes qui donnent des remedes inesperéz. – Ce
        ne sera jamais l’esperance des remedes de guerison, repliqua-t’il, qui me fera
        monstrer la mienne, sçachant bien que mon seul remede est en la
        mort, mais seulement pour vous obeyr, et pour satisfaire à la
        curiosité de ces belles dames.</p>
        <p>Et lors, se relevant un peu sur le lict, il reprit de ceste sorte:</p>

        <milestone unit="line"/>
        <milestone unit="line"/>
        <head type="chapitre">SUITTE de l’Histoire</head>
        <p>de Damon et de Madonte.</p>
        <milestone unit="line"/>

        <p>Je penserois avoir une grande occasion de me douloir de la
        fortune qui m’a si cruellement et si continuellement poursuivy depuis le jour de ma
        naissance, ou pour le moins, depuis que je me sçay cognoistre,
        si je ne considerois que ceux qui s’en plaignent sont plus cruels envers le
        grand Tautates qu’ils ne -sont envers les hommes, puis que nous
        laissons bien à chacun la libre disposition de ce qui est sien,
        et nous ne voulons pas qu’il puisse à son gré disposer de nous
        comme si tout l’univers, et tous les hommes particulierement n’estoient pas siens, et
        faicts de ses mains. Ceste consideration m’a lié bien souvent la
        langue, lors qu’en l’excez de mes douleurs j’ay voulu murmurer contre
        ceste fortune, qui ne semble avoir puissance que de me mal faire, tant
        et si longuement elle m’a travaillé. Et toutesfois, si en la
        violence du mal, il peut estre permis de jetter quelque souspir, non pas pour se
        douloir, mais seulement pour tesmoignage que l’on le ressent, ne vous
        estonnez point, madame, je vous supplie, si en la suite de ce discours,
        vous me voyez quelquefois contraint de sous-pirer par le souvenir de
        tant d’infortunes; et croyez que; si ce n’estoit vostre exprez
        commandement, je n’aurois garde de vous raconter ma misérable
        vie, et dont le souvenir ne me peut apporter qu’un rangregement de mes peines. <pb n="303"/></p>
        <p>Sçachez donc, madame, que je suis d’Aquitaine, eslevé par
        le roy Torrismond, l’un des plus grands roys qui ayt commandé sur les
        Visigots, prince si bon et si juste, qu’il se faisoit aymer de ses
        peuples, comme s’ils eussent esté Visigots. Ce roy se pleut
        à relever sa Cour par dessus tous les autres roys ses voisins, fust par les
        armes, fust par la gentillesse et civilité de ceux qui
        demeuroient prez de sa personne; de sorte que nous estions une bonne troupe de jeunes
        enfans qui fusmes nourris prez de luy aussi soigneusement que si nous
        eussions esté les siens propres. De ceste mesme volée fut
        Alcidon, Cleomer, Celidas, et plusieurs autres, qui tous sont reussis
        tres-accomplis chevaliers.</p>
        <p> Je fus donc nourry parmi eux, et puis dire que ceste nourriture est la
        seule apparence de bonne fortune que j’aye recogneu en toute ma vie.
        Mon père qui s’appelloit Beliante, et qui par sa vertu s’estoit
        acquis une grande authorité prez de Thierry, et telle qu’il fut grand
        comte de son escuyer, me laissa orphelin, que j’estois encores au berceau,
        commençant la fortune de ce temps-là la persecution que
        depuis elle a tousjours continuée; car ne voulant pas que je me prevalusse du
        credit que mon pere s’estoit acquis, elle me l’osta que j’estois encores au
        tetin, et ma mere bien tost apres, craignant, comme je crois, que le
        bien que ceste ennemie fortune leur avoit faict, si j’eusse esté
        en un aage capable de le sçavoir conserver, ne fust demeuré
        entre mes mains, aymant mieux, la cruelle qu’elle estoit, me donner <pb n="260"/> occasion
        de porter le dueil dans le berceau et avec mes langes mesmes.</p>
        <p>Au sortir de mon enfance je tournay les yeux sur une belle dame, le nom
        de laquelle-je desirerois fort de taire, aussi bien que le mien, pour
        ne point descouvrir entierement mon mal. – Non, non, interrompit
        Galathée, il faut que nous sçachions et son nom et le
        vostre, comme la chose que nous desirons le plus. – Je vous diray donc, dit-il, que je
        m’appelle Damon, et elle, Madonte. – Comment? reprit incontinent
        la nymphe, ce Damon qui a servy Madonte, fille de ce grand capitaine
        Aquitanien nommé, Armorant, qui fut tué en la bataille
        d’Attila sur le corps du vaillant roy Thierry, et que Leontidas avoit prise pour la
        faire espouser à son nepveu? Vous estes ce Damon qui
        poussé de jalousie, se battit contre Tersandre fort peu de temps avant la mort de
        Torrismond. – Je suis, respondit froidement le chevalier, ce mesme
        Damon dont vous parlez, c’est-à-dire, et le plus
        infortuné chevalier qui vive, et qui ayt jamais vescu. – Vous 303/304] m’estonnez
        infiniment, dit-elle, car il y a long temps que chacun vous tient pour
        estre mort; et de faict vostre escuyer n’apporta-t’il pas un mouchoir
        plein de vostre sang à vostre maistresse, où plustost
        à la meschante Leriane, pour tesmoignage de vostre mort? – II est vray, respondit le
        chevalier, avec un grand souspir, mais la fortune qui ne me vouloit pas
        tenir quitte à si bon marché, ordonna que je vivrois pour
        avoir encor un peu plus de loisir de me faire du mal. – Vrayement, dit la nymphe,
        il y en a plusieurs de bien trompez, car l’opinion de vostre mort est
        telle par toutes ces contrées que l’on ne tient rien de plus
        certain. Et je me souviens que quand la nouvelle en vint icy, et que l’on
        racontoit vos amours, vostre jalousie et vostre mort, plusieurs vous
        plaignoient, non seulement pour vous estre perdu pour un si mauvais
        sujet, mais encores pour n’avoir point vescu un peu d’advantage, pour
        veoir la vengeance que l’on prit peu apres de la cauteleuse et
        malicieuse Leriane, leur semblant à tous que vostre
        fidlité et vostre affection meritoient bien que vous partissiez de ceste vie, pour le
        moins avec la satisfaction de sçavoir l’innocence de la pauvre
        Madonte. Mais comment est-il possible que vous soyez sauvé et que je vous
        voye maintenant icy? – Madame, respondit le chevalier, puis que vous
        sçavez toutes ces choses aussi bien que moy, je veux dire tout ce qui m’est
        advenu jusques au combat de Tersandre, et à l’opinion de ma
        mort, je ne m’amuseray donc point d’advantage à les vous redire, et
        seulement, puis qu’il vous plaist me le commander, je vous raconteray ce qui s’est
        passé depuis, ce qui me fera passer sous silence une grande
        partie de ce que j’avois à vous dire, et abreger par ainsi une grande
        partie de mes cruelles peines.</p>
        <p>Il est certain que je sortis du combat que j’avois eu contre Tersandre,
        blessé en divers lieux, mais entre les autres, j’avois deux
        grandes playes qui me donnoient esperance d’en mourir, ne voulant plus vivre,
        puis que celle pour qui seule la vie m’estoit chere, m’avoit si
        cruellement trahy. En ce dessein, je prenois les chemins plus escartez,
        pensant que le sang venant à me deffaillir, à la fin
        j’acheverois cette malheureuse vie. Et avec ceste resolution, lors que je me sentis
        deffaillir, je commanday à Halladin mon escuyer de porter
        à Madonte, la bague que j’avois ostée à Tersandre, et à Leriane,
        ce mouchoir plein de sang. L’un pour monstrer à celle que j’aimois qu’elle avoit eu
        tort de pre- <pb n="305"/> ferer à moy une personne qui le meritoit moins,
        et l’autre, pour saouler s’il se pouvoit la cruauté de Leriane.</p>
        <p>Je cogneus bien par la response qu’il me fit, que si par deffaillance
        je demeurois entre ses mains, il me porteroit en lieu où il me
        feroit guerir par de soigneux remedes en despit que j’en eusse. Cette
        cognoissance fut cause que me sentant deffaillir, je m’efforçay
        de gaigner la riviere de la Garonne, et de fortune en un lieu où la
        rive estoit si haute, et de plus si pleine de pointes de rochers qui
        s’advançoient, que je creus asseurement que me laissant aller en
        bas, je serois en pieces avant que je peusse donner dans l’eau. Mais mon
        fidele escuyer qui n’ostoit jamais l’œil de dessus moy recogneut mon
        dessein à mes yeux, comme je croy, qui demonstroient l’horreur
        de la mort prochaine, et pour m’en empescher, s’avança pour me retenir.</p>
        <p>Voyez, madame, que c’est qu’un homme desja a resolu de mourir: de
        peur que j’eus qu’il ne me retinst, je fis un si grand effort pour me
        jetter promptement en bas que mon salut fut tel, que je ne touchay
        point les pointes avancées des rochers, tant j’allay avant dans
        le fleuve. Ainsi la fortune se plaist à se servir pour un contraire
        effect des choses que nous faisons à autre dessein, car l’extreme desir
        que j’avois de mourir, se peut dire avoir esté cause de m’empescher
        de mourir. Mon escuyer cria et courut bien promptement à moy, mais
        ce fut en vain, car, encores qu’il me prit par un bout de ma Juppé, le
        bransle que je m’estois donné fut si grand que, ne me voulant point
        lascher, je l’emportay avec moy dans le precipice. Et ce fut bien un miracle comme
        il ne se froissa contre ces rochers, car ne s’estant pas eslancé
        comme moy, il tomba parmy ces pointes, que je pense les dieux l’avoir voulu
        sauver tant inesperément, pour apprendre aux autres qu’ils
        n’abandonnent jamais ceux qui se jettent dans les perils pour secourir
        leurs maistres. Il tomba donc dans le fleuve sans rien rencontrer, mais
        si estourdy de la hauteur de sa chutte, et du danger où il
        estoit, que sans prendre garde à ce que je devenois, il ne pensa plus
        qu’à sortir du fleuve, ce qu’il fit quelque temps après avec beaucoup de
        peine, et ayant tant avalé d’eau qu’il estoit à moitié
        noyé. Quant à moy, n’ayant
        ny la force, ny la volonté de me sauver, je fus incontinent
        englouty de l’onde, où je perdis à mesme temps toute sorte de
        cognoissance. Mais parce que ce fleuve est randement impetueux, aussi tost que le courant
        m’eut pris, il <pb n="306"/> m’emporta à plus d’une demie lieue de
        là, tantost dessus et tantost dessous l’eau, et sans doute je ne me fusse
        point arresté, que je ne fusse entré dans la mer, sans
        quelques pescheurs qui de fortune alloient par la riviere avec leurs petits
        bateaux. Ils me virent de loing, et ne pouvans au commencement juger ce
        que c’estoit, le desir du gain les convia de se séparer, l’un
        d’un costé, et l’autre de l’autre, pour ne me point faillir. Mais
        quand je fus un peu plus pres, ils recogneurent que c’estoit une personne, et
        lors, outre l’asseurance du gain, esmeus de charitable compassion, ils
        me jetterent, ainsi que je passois aupres d’eux, certains crochets
        attachez à une longue corde, qui de fortune se prirent dans mes
        habits, et puis me retirant çeu à peu, me joignirent à
        leur petit bateau, me conduisirent au bord, et m’estendirent sur le sable, où m’ayant
        despouillé, ils virent les grandes blesseures que j’avois, et
        qui paroissqient encores toutes fraisches.</p>
        <p>Ils furent à la vérité bien estonnez, mais plus
        encores quand fouillans dans mes poches, ils me trouverent quantité d’argent, et aux
        doigts trois ou quatre bagues de valeur. Il y en eust un d’entr’eux qui dit:
        Ce jour est notre bon-heur, ou nostre malheur entierement, car voicy de
        quoy nous faire riches pour le reste de nos jours. Mais si la justice
        en est advertie, et que nous n’en ayons rien dit, l’on dira sans doute
        que c’est nous qui l’avons tué; si nous le disons, toute cette
        richesse nous sera ostée, et encore ne sçay-je si l’on ne
        nous blasmera point de n’en avoir recelé, par ainsi de quelque costé
        que nous nous tournions, il y a bien du peril pour nous.</p>
        <p>Tous furent en cette mesme doute et ne sçavoient à quoy
        se resoudre, lors qu’un d’entr’eux qui avoit un peu de resolution d’advantage:
        Freres, dit-il, enterrons-le dans ce gravier, le plus avant que nous
        pourrons, gardons pour nous le bien que Tautates nous a envoyé,
        sans en vouloir faire part à ceux qui sans doute nous l’osteroient tout.
        Nous sommes bien asseurez que ne sommes point coulpables de cette
        meschanceté; ne l’estans point, soyons encores plus certains
        que Dieu ne delaisse jamais les innocens. C’est pourquoy partageons entre tous
        quatre ce que nous.avons, trouvé, et si quelqu’un de la troupe
        veut faire autrement, je suis resolu avec la part qui me viendra de m’en
        aller et passer à mon aise le reste de ma vie. Soudain que
        celuy-cy eut parlé de ceste sorte, tous les autres, l’approuverent, et
        soudain mirent la main à l’œuvre. Avant toute chose, ils se mirent
        à faire la fosse pour <pb n="307"/> m’enterrer, et ne voulurent point partager ce
        qu’ils avoient trouvé, qu’elle ne fust faicte, afin que chacun y
        travaillast de meilleure volonté.</p>
        <p>Cependant qu’ils se hastoient de la finir, il y eut un vieil druide qui
        voyant ces pescheurs de loing, eut opinion qu’ils partageoient leur
        pesche, et parce qu’il faisoit une vie fort exemplaire, ne vivant que
        des aumosnes, jeusnant presque tous les jours, il estoit honoré
        et respecté de chacun. Ce bon vieillard en ses jeunes ans avoit,
        comme les autres, suivy les folles apparences du monde, mais ayant
        espreuvé combien les promesses eh est oient menteuses, il s’estoit retiré
        de la frequentation des hommes, au sommet d’un petit rocher qui estoit sur le
        bord de ce fleuve, et pour vacquer plus librement à la
        contemplation, s’estoit entierement deffaict de tous les biens qu’il avoit eus de ses
        ancestres, action qui l’avoit rendu si estimable en toute cette
        contrée qu’il estoit craint et redouté comme un vray amy de Tautates. Ce
        druide donc voyant ces pescheurs ainsi le long du gravier, vint sur son petit
        asne leur demander quelque chose de leur pesche. Ils estoient si
        attentifs à leur ouvrage qu’ils ne se prirent garde de luy qu’il
        ne fust assez pres d’eux, pour recognoistre que c’estoit un corps
        despouillé, et non pas du poisson, comme il avoit pensé.</p>
        <p>Je ne sçay lesquels furent plus estonnez, ou eux, de le voir si
        proche qu’il estoit impossible de me cacher, ou luy, de se rencontrer à
        un meurtre, car il creut incontinent que c’estoient eux qui m’avoient
        tué; et cela, d’autant plus que s’approchant d’avantage, il voyoit le sang
        encores tout vermeil, car de temps en temps il en s’ortoit tousjours
        quelque goutte. Mais quand il fut arrivé, et qu’il vid les
        blesseures toutes fraisches et toutes sanglantes, il commença de les
        reprendre rudement, et de les menacer du chastiment de Dieu et des hommes:
        Pensez-vous, mal-heureux que vous-estes, leur dict-il, que quand vous
        cacheriez ce corps dans le centre de la terre, la justice de Tautates
        ne le fasse pas descouvrir à la veue.de tous? Et pensez-vous que la
        vengeance que ce sang crie devant son throsne ne vous atteigne en
        quelque Heu de l’univers où vous puissiez vous enfuyr? Combien
        estes vous incensez, pour un misérable gain qui vous trompe, d’avoir
        commis une si exécrable meschanceté?</p>
        <p>Eux qui n’estoient pas meschans, comme ils le monstrerent bien depuis,
        et portoient un très-grand respect à ce druide, se
        jetterent à genoux devant luy, l’asseurant qu’ils estoient inno- <pb n="308"/> cens de ce
        sang, luy raconterent comme ils m’avoient retiré de l’eau, et
        quel estoit leur dessein, qu’il pouvoit bien juger que les blesseures qu’il
        voyoit en ce corps ne pouvoient estre faictes sans armes, et qu’ils
        n’en avoient point, et que quand ils l’avoient veu venir vers eux,
        s’ils eussent faict ceste meschanceté, ils s’en fussent fuys
        aisément et passé de l’autre costé du fleuve pour se sauver, mais
        qu’ils l’avoient expressement attendu pour leur justification, en cas
        qu’à l’advenir l’on les en voulust accuser.</p>
        <p>Ce bon-homme, considerant toutes ces raisons, commença de
        prendre opinion qu’ils disoient vray, et pour le mieux recognoistce, se fit
        descendre, et s’approcha de moy, et voyant les blesseures si fraisches: Mais
        m’asseurez-vous, dit-il, que vous estes innocens de ceste mort?
        – Nous vous le jurons, dirent-ils, par le guy sacré de l’an
        neuf. – Vous estes doublement punissables, si c’est vous qui l’avez commis,
        continua-t’il; que si vous ne l’avez pas fait, vous ferez bien d’en
        rechercher les homicides, car sans doute ils ne doivent pas estre loing
        d’icy, et s’ils ne se trouvent, il est dangereux que vous n’en soyez
        accusez. Et parce que je ne voudrois que des innocens eussent du mal,
        ny que des malfaicteurs demeurassent impunis, dictes-moy où sont
        les habits qu’il avoit quand vous l’avez trouvé? Eux alors, comme
        si desja ils eussent esté entre les mains des juges, sans plus se
        souvenir de la resolution qu’ils avoient faicte, luy representerent non seulement ce
        qu’il demandoit, mais aussi tout ce qu’ils avoient trouvé, fust
        de l’or, ou des bagues.</p>
        <p>Alors le bon druide: Je croy veritablement, dict-il, que vous estes
        innocens, puis que si librement vous monstrez ces choses precieuses, et
        soyez certains que Dieu vous aydera, soit en ceste occasion, soit en
        toute autre, tant que vous vivrez en cette preu-d’homie. Et soudain se
        jettant à genoux, et leur faisant signe qu’ils en fissent de
        mesme: O grand Tautates! s’escria-t’il, joignant les mains en haut, et tenant
        les yeux contre le ciel, qui as un soing particulier des hommes,
        destourne de notre chef la vengeance de ceste mort, et vueille par ta
        bonté amender ceux qui l’ont commise! Et parce que mes
        blesseures saignoient de moment à autre, il leur dist qu’il falloit me
        laver, et finir le pitoyable office qu’ils avoient commencé pour me mettre
        en terre, et qu’ils fussent asseurez que quoy que le soupçon-fust
        grand contre eux, toutesfois le Dieu tout-puissant ne les delaisserait point.
        Que quant à ce qu’ils avoient trouvé sur. moy, ils le
        gar- <pb n="309"/> dassent fidelement, sans le partager entr’éux, afin de le rendre
        si les parens du mort le venoient recognoistre; que si personne ne le
        demandoit, ils s’en potirroient servir comme d’un présent, que
        le ciel leur avoît voulu faire, à condition de me le rendre en l’autre vie.</p>
        <p>A ce mot, il se baissa pour, encores que foible, s’ayder à me
        rendre ce dernier et pitoyable office, et leur demanda une piece d’or pour, selon
        la coustume, me la mettre dans la bouche quand ils m’enterreroient. Ces
        pauvres pescheurs, tres-aises d’avoir un si bon tesmoing de leur
        innocence, firent incontinent tout ce qu’il leur avoit commandé,
        et le bon druide luy-mesme me prit entre ses bras pour avoir part à
        ceste bonne œuvre; mais me tenant de ceste sorte embrassé, il luy
        sembla que j’estois encores chaud. Cela fut cause qu’il me mit incontinent la main
        sur l’endroit du cœur, qu’il sentit comme trembler: Courage, dit-il,
        mes enfans, je crois que ce chevalier aura encores assez de vie pour
        vous decharger de la calomnie qui vous pourroit estre mise dessus, et
        que le grand Tautates vous ayme, et veut que les coulpables soyent
        chastiez, car il est encores chaud, et je sens que le cœur luy debat.
        Et lors, me laissant un peu aller la teste contre bas, l’eau que
        j’avois dans le corps commença de sortir en abondance, et le bon
        druide, prenant leurs mouchoirs, banda mes playes le mieux qu’il peut,
        et leur commanda d’apporter leurs rames pour m’en faire comme un
        brancart, pour m’emporter plus doucement.</p>
        <p>Cependant qu’ils y travailloient tous, le bon druide alla chercher
        quelques herbes sur le rivage (car il en cognoissoit fort bien la
        vertu), pour mettre dessus mes playes, et pour me redonner un peu de
        vigueur. Il ne tarda gueres à revenir, et les froissant entre
        deux cailloux, m’en mit et dans les blesseures et sur le cœur. Incontinent
        le sang s’estancha, et peu apres elles me donnerent tant de force,
        qu’estant un peu soulagé de l’eau que j’avois rendue, je
        commençay à. respirer et le poulx me revint, dont ils furent tous, si aises qu’apres
        avoir, remercié Tautates, Hesus, Tharamis et Belenus, ils me
        tournerent habiller le plus doucement qu’ils peurent, et m’emportèrent sur
        leurs rames, sans que je le sentisse, dans la cellule de cet homme de Dieu,
        et me mirent dans un lict assez bon, où souloit quelquefois
        coucher l’un de ses nepveux, quand il le venoit visiter, car pour le sien, ce
        n’estoit qu’un petit amas de fueilles seiches, sans autre artifice, ny
        plus grande delicatesse. <pb n="310"/></p>
        <p>Je demeuray tout le reste du jour sans ouvrir les yeux, et sans donner
        autre signe de vie que celuy du poulx et de la respiration. Le
        lendemain sur la pointe du jour, j’ouvris les yeux, et ne fus de ma vie
        plus estonné que de me voir en ce lieu, car je me souvenois bien
        du combat passé, et de la resolution avec laquelle je m’estois
        jette dans le fleuve; mais je ne pouvois m’imaginer comment j’avois esté
        mis en ce lieu. Je demeuray longuement en ceste pensée, et cependant le
        jour s’alloit esclaircissant, et la fenestre qui estoit mal joincte et
        tournée du costé du soleil levant, aussi-tost qu’il
        commença de paroistre, laissa entrer, assez de clarté en ce lieu pour me
        faire veoir comme il estoit faict. Et cela me donnoit encore plus
        d’esbahissement, car toute la chambre sembloit n’estre qu’un rocher
        cave, dont la voûte assez mal polie s’entr’ouvrait selon les
        veines de la pierre. Le lierre qui, ainsi que je vis depuis, servoit de
        couverture à cette grotte, entroit par les ouvertures de la
        fenestre et de la porte, et grimpant par le dedans comme par le dehors, sembloit y
        estre mis exprez pour servir de tapisserie.</p>
        <p>Et parce que je voyois estendu dans le lict toutes ces choses, je
        voulus m’efforcer de me relever un peu tpour le mieux considerer, mais
        il me fust impossible, tant pour la foiblesse, que pour la douleur de
        mes blesseures. Estant donc contraint de demeurer en l’estat où
        l’on m’avoit mis, je commençay de taster de la main où je
        sentois de la douleur, et trouvant les bandages et les choses qu’on m’y avoit
        appliquées, je demeuray encores plus estonné. Alors, ne
        pouvant m’imaginer comme foutes ces choses m’estoient advenues, je m’allois
        ressouvenant des choses que les estrangers nous racontent des nymphes
        des eaux et des déesses qui demeurent dans les fleuves, me
        condamnant presque d’incredulité de ce qu’autresfois je m’en estois
        mocqué, et qu’il estoit impossible que cette habitation ne fust une des leurs.</p>
        <p>Mais comme l’esprit vole incessamment d’un penser en un autre, et que
        c’est l’ordinaire que ceux qui nous plaisent ou nous desplaisent le
        plus,sont ceux qui nous reviennent le plus souvent en la memoire, je me
        ramenteus la cause de mes desplaisirs, et. l’ingratitude de Madonte.
        Souvenir qui me toucha si vivement le cœur qu’il m’arracha un assez
        grand souspir, pour estre ouy du bon druide qui estoit assis à
        la porte, attendant qu’il fust heure de me venir voir. Soudain qu’il
        m’ouyt, il entra dans la chambre, et sans dire mot, apres m’avoir un
        peu consideré, s’en <pb n="311"/> alla ouvrir la fenestre pour mieux
        voir en quel estat j’estois; et puis, s’approchant de moy, me toucha le
        poulx, et l’endroit du cœur, et me trouvant beaucoup amendé,
        monstra de s’en resjouyr et puis s’assiant dans une chaire qui estoit cavée
        dans le rocher au chevet de mon lict, apres m’avoir quelque temps
        regardé, et jugeant que l’estonnement estoit celuy
        qui m’empeschoit de parler, il me tint un tel langage:</p>
        <p>Mon enfant, autant que le grand Dieu a faict paroistre de vous aymer
        par l’assistance inespérée qu’il vous a donnée,
        autant estes-vous obligé de le remercier d’une si grande grace, et de vous rendre
        obeyssant à tout ce qu’il vous commandera; car comme la
        recognoissance que nous avons des biens que nous recevons de luy, arrache de ses mains
        de nouvelles graces, de mesme la mescognoissance le rend avare par
        apres aux gratifications, et liberal, ou plustost prodigue aux
        chastimens. Prenez donc garde à vous, mon enfant, et voyez avec
        quelles paroles vous le remercierez, et avec quels devoirs vous recognoistrez
        ce soing particulier, qu’il a eu de vous. A ce mot, il se teut pour
        ouyr ce que je luy respondrois.</p>
        <p>Ce bon vieillard avoit la face venerable, l’œil doux, la physionomie si
        bonne et la parole si agreable, qu’il sembloit que quelque Dieu parlast
        par sa bouche; toutesfois l’estonnement dont j’estois saisi m’empescha
        pour quelque temps de luy pouvoir respondre. Luy qui craignoit que la
        foiblesse ou la grandeur de mes playes m’empeschassent de parler: Mon
        enfant, continua-t’il, si vous ne pouvez me respondre pour quelque
        empeschement que vos blesseures ou quelque autre mal vous rapporte,
        faites m’en signe, et vous verrez qu’avec l’aide de Dieu, je vous en soulageray.</p>
        <p> Alors reprenant un peu mes esprits, et pour obeyr à ce qu’il
        vouloit de moy, je m’efforçay de luy respondre d’une voix assez abbatue
        telles paroles: Mon pere, les blesseures du corps ne sont pas celles qui
        m’ont mis en l’estat où vous me voyez, mais celles que j’ay en
        l’ame qui, n’attendant autre guerison que celle que la mort a
        accoustumé de donner aux plus miserables, m’ont fait resoudre de chercher la fin de
        ma vie dans le creux d’une riviere, qui m’a esté tant
        impitoyable, qu’elle m’a refusé le secours qu’elle ne nya jamais à
        personne. Et ces choses sont celles dont je me ressouviens encore, mais je n’ay point de
        memoire, et c’est ce qui m’estonne, comment je suis hors du fleuve
        où je me jettay, et comment je me trouve maintenant en ce lieu et en
        vostre prés- <pb n="313"/> ence. – Mon enfant, repliqua le druide,
        je voy bien que vostre faute et la grace que Tautates vous a faite sont plus
        grandes encores que je ne pensois pas, car j’avois eu opinion que
        quelqu’un de vos ennemis vous avoit traicté de la sorte que vous
        estes et que le grand pieu vous en avoit voulu sauver. Mais, à ce que
        je vois c’est vous-mesme qui vous estes voulu procurer la mort, vous mettant en
        l’estant où vous estes, faute si grande et si execrable devant
        Dieu et les hommes, que je ne sçay comment il ne vous a chastié
        en son ire. Car si l’homicide d’un frere et le parricide sont de grandes fautes, parce
        que le frere et le pere nous sont proches, quel doit estre le meurtre
        de soy-mesme, puis que nul ne nous peut estre si proche que nous nous
        sommes? outre que c’est une action vile et indigne d’un homme de
        courage, car celuy qui se tue, ce n’est que pour ne pouvoir souffrir
        les peines de la vie.</p>
        <p>Je serois trop long, madame, si je voulois redire icy toutes les
        remonstrances qu’il me fit, et lesquelles il eust bien
        continuées davantage, s’il n’eust esté interrompu par les pescheurs,
        desquels je vous ay parlé, qui entrerent tout à coup dans la chambre,
        conduisant avec eux un homme attaché de cordes qu’à la verité, je ne cogneuz pas
        d’abord, tant pour avoir l’esprit distrait ailleurs, que pour estre
        à contre-jour, outre que son visage effroyé, et ses habits mal en
        ordre le changeoient et desguisoient grandement. D’abord qu’il me vit, il se
        voulut jetter à mes genoux, mais il ne peut, parce qu’il estoit
        attaché. En fin le regardant plus attentivement, et oyant dire
        coup sur coup comme transporté: Ha! mon maistre, Ha! mon maistre! je
        le recogneus pour Halladin mon escuyer..</p>
        <p>Si je fus esbahy de le voir en cest estat, vous le pouvez penser,
        madame, car je croyois qu’il fust noyé, l’ayant veu tomber aussi
        bien que moy dans le fleuve, mais je le fus encores davantage lors que
        j’ouys l’un de ces pescheurs qui, s’addressant au druide, luy asseura
        que ç’avoit esté ce jeune homme qui m’avoit mis en
        l’estat où j’estois, et que non content de m’avoir si mal traicté, il alloit encores
        cherchant le corps pour le cacher, afin de mieux celer sa
        meschanceté. Le bon vieillard vouloit parler, lors que l’interrompant, je leur dis:
        Non, non, mes amis, vous vous trompez, il est innocent, cet escuyer est
        à moy, et je n’en eus jamais un meilleur ny un plus fidelle;
        laissez-le, je vous supplie, en liberté, afin que j’aye le contentement
        de l’embrasser encores <pb n="313"/> une fois. Ces pauvres gens bien
        esbahis, voyans que je luy tendois les bras avec tant d’affection, le
        laisserent venir à moy; et lors, fondant tout en larmes,
        il se jette en terre, baise mon lict, et demeure si transporté de joye
        qu’il ne pouvoit former une parole, mais quand il fut destaché, je
        l’embrassay aussi cherement que s’il eust esté mon frere.
        J’avois bien un extreme desir de sçavoir s’il avoit fait le message que je
        luy avois commandé, et par quel accident il m’avoit esté
        amené de ceste sorte, mais je n’osay le faire, de peur de descouvrir ce que je voulois tenir
        secret. Le druide qui estoit sage et discret le recogneut bien, car
        incontinent apres, feignant de se vouloir enquerir en quelle sorte ils
        avoient rencontré cet escuyer, il sortit de la petite cellule et
        les emmenant avec luy, nous laissa tous deux seuls.</p>
        <p>Ma curiosité ne me permit pas de retarder davantage à luy
        demander s’il avoit veu Madonte, et ce qu’elle et Leriane avoient dit et fait, et
        comment il estoit tombé entre les mains de ces gens. Il me
        respondit fort au long, qu’il avoit accomply les commandemens que je luy avois
        faits sans y manquer en rien, que tous ceux qui avoit ouy ma mort me
        regrettoient grandement, et que s’il eust pensé de me trouver en
        vie, il m’eust apporté la response de ma lettre; qu’incontinent
        apres, desireux de me rendre le dernier service, il estoit venu chercher mon
        corps le long de la riviere, afin de me donner sepulture, en dessein de
        se retirer apres si loing de ces contrées et des lieux habitez,
        qu’il n’ouyst jamais parler de chose qu’il eust veue. Et- ce matin, suyvant
        le cours de la riviere, il avoit rencontré ces pescheurs
        ausquels il s’estoit enquis de ce qu’il alloit cherchant, et qu’eux, apres l’avoir
        quelque temps considéré, et parlé ensemble assez
        bas, tout à coup s’estoient jettez sur luy et, l’avoient lié de la sorte qu’il
        avoit veu, pensant, à ce qu’ils luy reprochoient, que ce fust luy qui
        m’avoit ainsi traitté; que toutesfois, quelque demande qu’ils luy
        eussent faite, il n’avoit jamais voulu dire mon nom, ny chose quelconque qui
        leur peut faire cognoistre qui j’estois. Mais, continua-t’il, vous,
        seigneur, par quelle fortune estes-vous venu en ce lieu, et quel est le
        Dieu qui vous a redonné la vie? Et lors, joignant les mains
        ensemble, levant les yeux pleins de larmes au ciel: Que bien-heureux, dit-il,
        soit à jamais celuy duquel il s’est voulu servir pour une si bonne œuvre.</p>
        <p>– Halladin, mon amy, luy dis-je, je te remercie de ce que tu as fait
        pour moy, et de ta bonne volonté, et je suis bien aise que
        <pb n="314"/> tu ne m’ayez point nommé; car je ne veux plus que les hommes
        sçachent que je sois au monde. Et quant à ce que tu me demandes, par quel
        moyen je suis venu icy, il faut l’apprendre d’autre que de moy, parce que j’en
        suis aussi ignorant que tu le sçaurois estre. Et toutesfois je
        te diray-bien, qu’encores que le Ciel m’ait conservé la vie contre
        mon gré, je ne laisse de l’en remercier maintenant que je puis
        sçavoir par toy des nouvelles de Madonte, Madonte que je supplie Dieu de vouloir
        conserver et à qui je souhaitte toute sorte de bon-heur et de
        contentement. – A Madonte, dit-il incontinent, vous souhaitiez du
        contentement et du bon-heur? O Dieu! est-il possible que vous soyez
        encores en cette erreur? Vous avez, ce me semble, fort peu de subject
        de faire cette requeste pour elle, ny de vous en souvenir jamais, sinon
        pour la detester, et pour chercher les moyens de vous venger d’elle, de
        Leriane et de Tersandre; mais cela, si j’estois en vostre place, je le
        ferois avec tant de volonté de leur desplaire, que je n’en
        aurois jamais eu tant de faire service à cette ingrate et
        mescognoissante. – Si tu estois en ma place, luy respondis-je soudain, tu n’aurois pas la
        mauvaise pensée que tu as, car sois certain que si je n’estois
        bien asseuré que ces paroles procedent de l’affection que tu me
        portes, je ne te verrois jamais de bon œil, tant elles sont contraires à
        mon intention. Et pource, si tu veux estre aupres de moy jusques à
        la fin de mes jours (qui sera bien tost, si elle vient aussi promptement que
        je la désire), je te deffends de me parler jamais de cette
        sorte, ny de proferer jamais ces paroles qui offencent sans raison la personne du
        monde que j’ayme le mieux, et qui merite le plus d’estre aimée et servie.</p>
        <p>L’accident qui me survint m’empescha d’en dire davantage, pour
        l’extreme foiblesse où je me trouvay, car je ne sçay si
        ce fut au commencement, pour la joye de voir Halladin, et apres, pour la colere
        ou il me mit par ses paroles, mes playes recommencèrent à
        saigner de telle sorte que je devins froid et pasle et presque sans poulx. Je le
        recegneus bien dés le commencement, mais parce que je desirois
        de ne vivre plus, je n’en voulois rien dire; et sans Halladin qui s’en prit
        garde, me voyant si fort changer de couleur, il est certain qu’à
        ce coup j’eusse mis fui à mes travaux, mais le fidelle escuyer s’en
        courut incontinent vers le bon druide, et l’en advertit.</p>
        <p>Luy qui durant nostre discours avoit preparé ce qu’il me faloit
        pour me panser, et qui’n’attendoit que le terme des vingt-quatre <pb n="315"/>
        heures pour lever le premier appareil, entra soudain dans ma chambre,
        et me trouvant tout en sang, jugea bien que quelque esmotion
        extraordinaire en avoit esté la cause. Toutesfois, sans en faire
        semblant pour lors, apres m’avoir soigneusement pensé, et fait
        prendre quelque bouillon, il ferma sa fenestre, et m’ordonna de reposer un peu,
        ce que la foiblesse me contraignit de faire, car cette seconde perte de
        sang m’avoit mis si bas que je ne pouvois remuer une main. Cependant il
        tira à part Halladin, luy remit entre les mains tout ce qu’il
        avoit retiré des pescheurs, et s’enquit fort particulierement qui
        j’estois, et quel accident m’avoit mis en l’estat où il m’avoit
        trouvé; et là-dessus il luy raconta tout ce que vous avez ouy, madame, de
        la sorte que j’avois esté sauvé.</p>
        <p>Mon escuyer le remercia grandement de l’assistance qu’il m’avoit
        rendue, et l’asseura fort qu’il ne seroit jamais marry de la peine
        qu’il avoit prise, qu’il le conjuroit par le grand Tautates de vouloir
        continuer, et qu’en cela il faisoit une si bonne œuvre que et Dieu et
        les hommes luy en sçauroient gré. Quant au reste qu’il
        luy demandoit, c’estoit chose qu’il ne pouvoit sans ma permission, parce que je luy
        avois deffendu fort expressément, mais qu’il s’asseurast que
        j’estois tel que, quand il le sçauroit, il ne regretteroit point ny la
        peine, ny le temps qu’il y auroit employé, ne pouvant pour lors luy dire
        autre chose, sinon que j’estons des principaux des Aquitaniens. – II est
        doncques Gaulois, luy repliqua-t’il, et non pas Visigot? – II est
        vray, respondit Halladin, mais pour la nourriture qu’il a eu aupres du
        roy des Visigots, il est de sa maison. – II me suffit, dit le bon
        druide, je voulois seulement sçavoir quelle estoit la croyance
        qu’il a du grand Dieu, parce que j’ay pris garde qu’il est grandement
        affligé, et soyez asseuré que pour le guérir, il faut commencer sa
        cure par l’esprit qui est offencé, n’y ayant pas grande apparence de luy
        guerir le corps, que la guerison de l’ame ne soit bien avancée. – A la
        verité, mon pere, vous l’avez tres-bien recogneu, reprit l’escuyer, car il est
        vray qu’il n’y eut jamais esprit occupé d’une si profonde
        melancolie, que celuy de ce chevalier, mais je ne croy pas qu’il y ait que deux
        medecins de ce mal. – Et quels pensez vous qu’ils soient? adjousta le
        druide; – L’un, dit l’escuyer, est Dieu qui peut tout faire, et
        l’autre la mort, qui peut tout defaire. – II faut donc, reprit le bon
        vieillard, que nous recourions à Dieu, et que nous le prions de
        le <pb n="316"/> vouloir guerir, et qu’il luy plaise se servir de nous pour cette guerison.</p>
        <p>Depuis ce temps le bon druide eut un si grand soing de moy, qu’il ne
        m’abandonnoit que le moins qu’il pouvoit, et un jour qu’il luy sembla
        que j’estois un peu mieux, il me representa tant de choses, et
        m’allegua tant de raisons, que je cogneus enfin que rien ne nous
        advient que par l’ordonnance de Dieu, lequel nous aymant mieux que nous
        ne sçaurions nous aymer, il n’y-a pas apparence que tout ce
        qu’il nous ordonne ne soit pour nostre avantage, encores que quelquefois les
        medecines qu’il nous donne soient ameres et difficiles à
        avaller. Soudain que j’eus cette cognoissance, je perdis la barbare resolution
        que j’avois de mourir, et me remis et resignay de sorte entre les mains
        du grand Tautates, que je commençay à trouver toute chose
        douce, puis que tout me venoit de cette souveraine bonté. Cette resolution
        me profita de sorte que bien tost apres, je fus hors de danger, et puis
        dans peu de jours tellement guery, qu’il n’y avoit rien qui me retint
        de partir, sinon la faiblesse; mais elle, estoit bien si grande pour
        l’extreme perte de sang que j’avois faite, qu’il falut beaucoup de
        temps pour me remettre, quelque soing que le bon vieillard et Halladin peussent avoir de rnoy.</p>
        <p>Durant ce temps, n’y ayant rien qui m’occupast que mes pensées,
        je demeurois le plus souvent hors de la petite cellule, avec excuse de
        prendre de l’air pour me renforcer; mais c’estoit seulement pour
        n’estre interrompu de personne. Le bon vieillard vacquoit d’ordinaire
        à ses prieres et contemplations, et Halladin alloit dans les villes et
        bourgades voisines chercher les viandes et les choses qui m’estoient
        necessaires. Et moy, cependant, j’estois sur le haut de ces rochers,
        tournant tousjours les yeux et le cœur du costé où
        j’avois laissé Madonte. Je me souviens qu’en ce temps-là je
        m’entretenois souvent avec ces vers:</p>
    </div>
    <div type="contentci">
        <milestone unit="line"/>
        <head type="chapitre">STANCES</head>
        <p>Sur les contentemens perdus.</p>
        <milestone unit="line"/>
        <h4>I</h4>
        <milestone unit="line"/>
        <p>Employer toutes ses pensées</p>
        <p>A ne songer ny nuict ny jour <pb n="317"/></p>
        <p>Qu’aux choses qui se sont passées</p>
        <p>Les premiers ans de nostre amour,</p>
        <p>C’est le plaisir que mon tourment</p>
        <p>Reçoit pour seul allegement.</p>
        <milestone unit="line"/>
        <milestone unit="line"/>
        <h4>II</h4>
        <milestone unit="line"/>
        <p>Mais que te sert, ô ma mémoire!</p>
        <p>De r’appeller incessamment</p>
        <p>Le ressouvenir de la gloire</p>
        <p>De mon passé contentement?</p>
        <p>Estre descheu d’un si grand’heur,</p>
        <p>Accroit à mon mal sa grandeur.</p>
        <milestone unit="line"/>
        <milestone unit="line"/>
        <h4>III</h4>
        <milestone unit="line"/>
        <p>Je me souviens que dans vostre ame</p>
        <p>Autrefois vous n’aviez que moy,</p>
        <p>Que nous bruslions de mesme fiame</p>
        <p>Et ne juriez que par ma foy,</p>
        <p>Et que vostre plus grand plaisir</p>
        <p>N’avoit pour but que mon désir.</p>
        <milestone unit="line"/>
        <milestone unit="line"/>
        <h4>IV</h4>
        <milestone unit="line"/>
        <p>Je me souviens qu’en mon absence</p>
        <p>(Trop et trop heureux souvenir! )</p>
        <p>Vous n’aviez point de patience,</p>
        <p>Sinon me voyant revenir,</p>
        <p>Et que cent et cent fois le jour,</p>
        <p>Vous souspiriez pour mon retour.</p>
        <milestone unit="line"/>
        <milestone unit="line"/>
        <h4>V</h4>
        <milestone unit="line"/>
        <p>Une félicité passée,</p>
        <p>Et qui ne peut plus revenir,</p>
        <p>Est le tourment de la pensée</p>
        <p>Qui la veut encor’ retenir,</p>
        <p>Parce, que le bien espreuvé</p>
        <p>Fasche plus en estant privé. <pb n="318"/></p>
        <milestone unit="line"/>
    </div>
    <div type="contentl">
        <p>Dés qu’il estoit jour, je sortois de ma petite
        cellule, et à petits pas, j’allois gaignant le haut de ce rocher escarpé, où
        me couchant sur la mousse, je repassois par la memoire toutes les choses qui jusques en
        ce temps là m’estoient arrivées, sans oublier ny bon-heur
        ny malheur qui ne me donnast un coup tres sensible, car le mal passé me
        blessoit comme present, et le bon-heur que je n’avois plus, comme la perte d’un
        bien que je pensois m’estre ravy outrageusement. L’apres-disnée,
        me retirant sous quelques arbres qui n’estoient pas fort esloignez de la
        petite cellule, je considerois l’estat miserable où la fortune
        m’avoit reduit; et mon mal, et le bien d’autruy m’offençoient
        esgalement: l’un, par le propre ressentiment, et l’autre, par l’envie et la
        jalousie du contentement de ceux qui me l’avoient ravy. Mais apres
        souper, me promenant le long du fleuve, j’allois considerant tous les
        deplaisirs qui me pouvoient advenir, et combien il y avoit peu
        d’esperance d’y remedier. Et ainsi toute la journée estoit
        separée en trois diverses considerations: Le matin, des choses passées;
        apres midy, des presentes; et le soir, des futures, et quelquefois ces
        dernieres m’occupoit de sorte que j’y passois la plus grande partie de
        la nuict, fust que j’y fusse convié par la solitude du lieu, ou
        par le silence de la nuict, ou par le plaisir que mesme je prenois en mon desplaisir.</p>
        <p>Car, madame, la vie m’estoit bien si ennuyeuse en ce temps-là
        qu’il n’y avoit rien que je sceusse desirer davantage que d’en voir la fin, et
        m’estant resolu de ne point user de fer contre moy, je souhaitois que,
        quelque chose peust me rendre ce bon office, sans que l’on me peust
        accuser d’estre mon propre homicide. Et j’avois opinion que si l’ennuy
        s’alloit accroissant comme il avoit fait depuis peu, il acheveroit bien
        tost ma vie infortunée, et je me laissois emporter de telle
        sorte à cette opinion qu’il faloit, pour me faire revenir au logis, que le bon
        vieillard bien souvent me vinst querir, ou mon escuyer.</p>
        <p>Cette vie m’estoit si agreable que je fus plusieurs fois en
        volonté de quitter et les armes et la fortune, et m’arrester le reste de mes jours
        en ce lieu; et en ce dessein, j’en dis quelque chose à mon
        escuyer, le conseillant de se retirer avec les biens que là fortune m’avoit
        donnez, desquels je luy ferois don, et me laisser en ce lieu mespriser les
        faveurs de la fortune, qui m’avoit esté si contraire quand elle
        le devoit estre le moins. Mais Halladin, fondant tout en pleurs, ne me dit
        autre chose, sinon que la mort <pb n="319"/> seule l’esloigneroit de moy,
        et qu’il ne vouloit point d’autre bien que celuy de me servir. Et
        quelque temps apres qu’il m’eut mis dans le lict, m’oyant souspirer, il
        s’approcha de moy, et me dit, voyant que je ne dormois point: Est-il
        possible, seigneur, que vous vouliez vous perdre de cette sorte? – Ah! mon
        amy, luy dis-je, je ne seray jamais si perdu que l’ennuy et le
        desplaisir ne me trouve bien où que je sois. – Mais se peut-il
        faire, me respondit-il, que vous vous soyez tellement oublié de
        vous-mesme et de ce que vous souliez estre, que vous ne vueillez seulement essayer
        dé revenir au bon-heur que vous avez perdu? – Halladin, luy dis-je en
        souspirant, c’est une grande imprudence de tenter une chose que l’on
        sçait estre impossible. – Et comment, respondit-il,
        nommerez-vous ce qui vous donne opinion qu’il soit impossible, ne l’ayant point
        essayé, et n’y ayant raison qui vous le puisse persuader. Quant à moy,
        continua-t’il, j’ay cette opinion de moy, que tout ce qu’un escuyer
        peut faire ne me sçauroit estre impossible, et tiens encore pour
        plus asseuré que tout ce qu’un chevalier peut obtenir, vous le pouvez
        encores, si vous le voulez. Qu’est-ce que vous en peut désespérer?
        vous manque-t’il quelque chose que la seule volonté? Si ce
        Tersandre, qui est cause de vostre mal-heur, eust eu cette mesme consideration,
        eust-il entrepris de vous oster Madonte? Et pourquoy, si vous avez peu
        luy oster la vie, n’avez-vous et le pouvoir et la fortune de r’avoir ce
        qui a desja esté à vous? Croyez, seigneur, que ce qui a esté une fois,
        peut une autresfois arriver, si l’on s’y estudie. – Ne sçais-tu
        pas, luy dis-je, que Madonte l’ayme? – Ne vous a-t’elle pas aimé?
        respondit-il. – Mais, luy dis-je, elle me veut mal. – Et n’ay-je pas
        veu, respondit-il, qu’elle le mesprisoit plus qu’il ne se peut dire? –
        Le mespris est beaucoup plus esloigné de l’amour que de la hayne,
        repris-je, et est bien plus esloigné de l’amitié que le
        mespris. – II est vray, repliqua-t’il. mais c’est d’autant qu’il y a grande
        difference de l’amour à l’amitié, car l’amour est plus
        glorieux, et jamais ne se prend aux choses mesprisables, mais tousjours aux plus
        rares, plus estimées et plus relevées. Et c’est ce qui me
        fait juger que si Madonte, apres avoir tant mesprisé Tersandre, est venue
        à l’aymer, elle en peut bien faire autant de vous, contre qui il n’y a
        que de la hayne, n’y pouvant trouver lieu de mespris.</p>
        <p>– Mon amy, luy repliquay-je, l’amitié que tu me portes, te fait
        parler ainsi à mon advantage. – J’en parle, dit-il, comme <pb n="320"/>
        tous ceux qui sans passion en peuvent parler. – Et bien, luy dis-je, qu’est-ce
        enfin que tu voudrois que je fisse? – Mon affection, seule, me
        respondit-il, est celle qui me donne la hardiesse d’ouvrir la bouche en
        cecy et je vous supplie, seigneur, de recevoir mes paroles comme venant
        de là. Et puis que vous me le commandez, je vous diray que je
        voudrois que vous reprinssiez la mesme sorte de vie que vous souliez faire, afin
        d’essayer si par quelque rencontre vous ne pourriez point recouvrer le
        bien qui vous a esté ravy, et la perte duquel vous afflige si
        cruellement. Car de demeurer icy davantage, je ne voy pas qu’il vous en
        puisse arriver que du mal; j’ay tousjours opinion que Madonte ne vous
        hayt point, ou si elle vous hayt, qu’elle n’ayme pas tant Tersandre que
        vous pensez, ou si elle l’ayme, que comme elle a changé desja
        une fois, elle en pourra changer une autre, car j’ay ouy dire que tout change en
        ce monde. Mais si cela advient, et qu’elle croye que vous soyez mort,
        ce changement ne vous servira de rien, au lieu que si elle vous voit,
        il est impossible que vos merites ne fassent revivre encores cette
        premiere bien-veuillance. Seigneur, continua-t’il, esteignez une
        chandelle, et la rapprochez un peu d’une autre qui soit allumée,
        vous verrez qu’aussi-tost que la fumée de la mesche esteinte donnera
        dans la flamme, elle se r’allumera avec une telle promptitude, qu’il n’y a
        souffre où le feu se prenne si aisément. Le cœur qui a
        aymé est de ceste sorte quand il est devant la personne aymée, au lieu que
        l’absence n’oste pas seulement tout l’espoir de ce que je dis, mais de
        plus elle est la ruine et la mort de l’amour la plus violente. – Et
        bien, bien, luy dis-je, Halladin, nous y penserons et nous verrons ce
        que le Ciel nous conseillera. Et me tournant de l’autre costé,
        je fis semblant de vouloir reposer, et toutesfois ce n’estoit que pour ne le
        vouloir escouter davantage, puis qu’il me conseilloit contre l’humeur
        solitaire en laquelle j’estois.</p>
        <p>Mais la lumiere estant esteinte, et ne pouvant si tost m’endormir, je
        commençay de repenser à tous les discours et à
        toutes les raisons d’Halladin, et les trouvant assez bonnes, je fis presque resolution de
        partir de ce lieu, y estant mesme convié par le puissant desir
        que j’avois de mourir, car j’esperois que cherchant les adventures qui se
        rencontrent ordinairement, j’en pourrois trouver quelqu’une qui me
        conduirait au trespas. Outre que je prevoyois qu’il estoit impossible
        de demeurer longuement en ce lieu sans estre recogneu, puis que sans
        doute ces pescheurs ne <pb n="321"/> pourroient se taire de ce qu’ils
        sçavoient de moy, et n’estant guere esloigné du lieu
        où Torrismond se tenoit, mal-aisément pourrois-je m’y celer plus longtemps.</p>
        <p>Ces considerations et quelques autres que je laisse à dire, pour
        ne vous estre trop ennuyeux par un si long discours, me firent prendre la
        resolution qu’Halladin m’avoit conseillée. Et dés qu’il
        fut jour, je le resveillay, et luy dis que je voulois suivre son advis, qu’il allast en
        la plus proche ville acheter des chevaux, et pour luy et pour moy, et
        me faire avoir des armes, parce que je craignois que si j’aljois
        desarmé, je fusse recogneu plus aisément. Il partit incontinent le plus
        aise du monde de me voir en ceste volonté; et quoy qu’il usast
        de toute la diligence qui luy fut possible, si demeura-t’il douze ou
        quinze jours pour faire faire les armes ainsi que je luy a vois
        desseignées. Durant son absence, je fus encore plus solitaire et
        particulier que je n’avois jamais esté, et de telle sorte que le
        bon vieillard s’en estonnoit. j’avoue qu’en ce temps là je disputay
        souvent en moy-mesme si je devois rompre ma prison et mes fers, et que me
        representant les raisons que la generosité peut mettre devant
        les yeux à un homme de courage, je fus quelquesfois esbranlé de
        les suivre. Mais ce trop puissant Amour, et qui n’a jamais trouvé personne qui
        luy ait peu resister, sinon en fuyant, comme par despit, me chargeoit
        incontinent de nouveaux fers, et renouoit mes chaisnes par des nouveaux
        moyens, de telle sorte que je cogneus bien qu’il n’y avoit point pour
        moy d’esperance de liberté.</p>
        <p>En ces contrarietez, je fis des vers, desquels je me suis bien souvent
        consolé, lors que de semblables pensées me sont revenues devant les yeux. Ils sont tels:</p>
    </div>
    <div type="contentci">
        <milestone unit="line"/>
        <head type="chapitre">STANCES</head>
        <p>Irresolution d’Amour.</p>
        <milestone unit="line"/>
        <h4>I</h4>
        <milestone unit="line"/>
        <p>Rompons-les, il est temps, toutes ces dures chaisnes</p>
        <p>Qui nous serrent les mains, et sortons de prison,</p>
        <p>Et que le sentiment de nos injustes peines</p>
        <p>Face ce que devrait avoir fait la raison. <pb n="322"/></p>
        <milestone unit="line"/>
        <milestone unit="line"/>
        <h4>II</h4>
        <milestone unit="line"/>
        <p>Pour souffrir ses rigueurs, il faut estre insensible,</p>
        <p>Ou trouver des amants sans cœur et sans esprit;</p>
        <p>Car un nomme d’esprit n’entreprend Vimpossible,</p>
        <p>Et l’homme courageux ne souffre ces mespris.</p>
        <milestone unit="line"/>
        <milestone unit="line"/>
        <h4>III</h4>
        <milestone unit="line"/>
        <p>C’est errer, si l’on peut avoir ce qu’on désire,</p>
        <p>Que de s’en retirer pour crainte du trespas.</p>
        <p>Si pour la contenter la mort pouvait suffire,</p>
        <p>Nous nous y resoudrions et ne la fuirions pas.</p>
        <milestone unit="line"/>
        <milestone unit="line"/>
        <h4>IV</h4>
        <milestone unit="line"/>
        <p>Mais vieillir en servant, et languir dans l’outrage,</p>
        <p>Sans espoir d’obtenir qu’un mespris desdaigneux,</p>
        <p>C’est monstrer qu’en effect nostre peu de courage,</p>
        <p>Le pouvant supporter, ne merite pas mieux.</p>
        <milestone unit="line"/>
        <milestone unit="line"/>
        <h4>V</h4>
        <milestone unit="line"/>
        <p>Laissons donc cet esprit qu’en aymant l’on offense,</p>
        <p>Et de sa tyrannie en fin nous separons;</p>
        <p>Que si l’on nous reprend du vice d’inconstance,</p>
        <p>Au loix de nostre honneur sagement recourons.</p>
        <milestone unit="line"/>
        <milestone unit="line"/>
        <h4>VI</h4>
        <milestone unit="line"/>
        <p>Que le ressouvenir de ses rigueurs passées,</p>
        <p>Ses beautez et l’amour arrache, de mon sein;</p>
        <p>Mais, Dieu! qu’il est aisé d’avoir telles pensées!</p>
        <p>Mais qu’il est mal-aisé d’en finir le dessein!</p>
        <milestone unit="line"/>
        <milestone unit="line"/>
        <h4>VII</h4>
        <milestone unit="line"/>
        <p>Rompray-je donc mes nœuds et ma prison encore</p>
        <p>Pour ne poursuivre plus ce dessein ruineux? <pb n="323"/></p>
        <p>Mais puis-je n’estre point à celle que j’adore,</p>
        <p>Et n’est-ce impieté que d’en rompre les nœuds?</p>
        <milestone unit="line"/>
        <milestone unit="line"/>
        <h4>VIII</h4>
        <milestone unit="line"/>
        <p>Tant de beautez qu’Amour pour soy-mesme souhaitte,</p>
        <p>Tant de bon-heurs futurs, tant d’aymables appas;</p>
        <p>Bref, la chose du monde au monde plus parfaicte,</p>
        <p>Estant devant mes yeux, ne l’aymeray-je pas?</p>
        <milestone unit="line"/>
        <milestone unit="line"/>
        <h4>IX</h4>
        <milestone unit="line"/>
        <p>Ou bien devant mes yeux souffriray-je au contraire</p>
        <p>Qu’un autre l’idolatre et qu’il s’en dise amant?</p>
        <p>Et que, faute de cœur, je ne l’ose pas faire,</p>
        <p>Ou que faute d’amour, je flechisse au tourment?</p>
        <milestone unit="line"/>
        <milestone unit="line"/>
        <h4>X</h4>
        <milestone unit="line"/>
        <p>Que deviendront, ô dieux! tant de cheres délices,</p>
        <p>Et tant de doux plaisirs que nous nous desseignons?</p>
        <p>L’on nous condamnerait ainsi que ses complices,</p>
        <p>Si par faute de cœur nous ne nous esloignions.</p>
        <milestone unit="line"/>
        <milestone unit="line"/>
        <h4>XI</h4>
        <milestone unit="line"/>
        <p>II n’ira pas ainsi. J’ayme mieux qu’on raconte</p>
        <p>Que je meurs sans flechir aux coups de sa rigueur,</p>
        <p>Que si, me voyant vivre, on disait à ma honte:</p>
        <p>II vit, mais il fust mort, s’il en eust eu le cœur!</p>
        <milestone unit="line"/>
        <milestone unit="line"/>
        <h4>XII</h4>
        <milestone unit="line"/>
        <p>Qu’à son gré de mon bien la fortune dispose,</p>
        <p>Que mon malheur s’accroisse ou qu’il dure sans fin:</p>
        <p>Si je ne puis flechir le destin qui s’oppose,</p>
        <p>Non plus me verra-t’on flechir à ce destin.</p>
        <milestone unit="line"/>
        <milestone unit="line"/>

        <h4>XIII</h4>
        <milestone unit="line"/>
        <p>Je l’adoreray donc, ceste beauté cruelle,</p>
        <p>Et prendray pour raison l’opiniastreté; <pb n="324"/></p>
        <p>II vaut mieux ne voir point, que ne voir ceste belle,</p>
        <p>Et la voyant, n’aymer une telle beauté.</p>
        <milestone unit="line"/>
        <milestone unit="line"/>

        <h4>XIV</h4>
        <milestone unit="line"/>
        <p>Il semble que l’honneur ce dessein me deffende,</p>
        <p>Et que pour vivre en homme, il faut vivre autrement.</p>
        <p>Si l’honneur le deffend, Amour me le commande:</p>
        <p>Vive en homme qui veut, je veux vivre en amant.</p>
        <milestone unit="line"/>
    </div>
    <div type="contentl">
        <p>Les pescheurs desquels je vous ay parlé, madame,
        durant ce temps me venoient voir fort souvent, tant pour sçavoir comme je’me
        portois, que pour recognoissance de l’argent que je leur avois donné pour
        leur peine; et parce qu’ils portoient vendre leur poisson une fois la sepmaine
        dans la ville où Torrismond demeuroit, ils me rapportoient tous
        jours quelques nouvelles. Il y en eut un qui estoit le plus vieux d’entr’eux,
        et qui aussi monstroit avoir plus d’esprit que les autres, et auquel je
        parlois ordinairement, à qui je demanday que c’est que l’on
        disoit en ce lieu là? – Il me respondit, qu’on ne parloit d’autre chose
        que de l’accident qui estoit arrivé à une dame qui avoit fait un
        enfant, et parce que les loix des Visigoths ordonnoient la punition du feu, elle y
        avoit esté condamnée.</p>
        <p>Voyez, madame, comme le cœur prédit quelquefois les choses que
        nous craignons! Encore que je n’eusse jamais veu en Madonte aucune action
        qui me peust faire soupçonner avec raison qu’elle eust commis
        cette faute, je ne laissay toutesfois de penser incontinent que c’estoit
        elle, et pour en estre plus asseuré, je luy demanday le nom de
        cette dame; mais il me dit qu’il l’avoit oublié, bien,
        m’asseuroit-il, que c’estoit l’une des principales, et qui n’estoit point mariée.</p>
        <p>Je tins alors le soupçon pour certain, me remettant devant les
        yeux l’affection d’elle et de Tersandre, et parce que je ne voulois qu’ils
        se prinssent garde de mon desplaisir, je fus contrainct de leur rompre
        compagnie, et, me retirer sous les arbres qui estoient aupres de la
        maison; et là, estant seul, quelles contraires pensées
        me vindrent tourmenter! Le desplaisir ou plustost la rage d’avoir esté si
        vilainement trompé me faisoit desirer la vengeance decet
        outrage. Mais soudain, combien changeois-je promptement de volonté quand je me
        representois l’affection que je luy avois <pb n="325"/> portée, et
        que pour
        un temps elle m’avoit fait paroistre! J’avoue que, perdant tout desir
        de vengeance, je ne pouvois retenir les larmes quand je me figurois la
        miserable condition où la fortune l’avoit réduite.</p>
        <p>J’eusse demeuré plus long temps en cette pensée, quoy
        qu’elle m’entretinst jusques au soir, si Halladin, revenant du lieu où
        je l’avois envoyé, ne m’en fust venu retirer. D’abord que je jettay
        les yeux dessus luy, je jugeay bien qu’il avoit quelque chose à me
        dire, qu’il n’osoit pas; et à cause de ce que m’avoit dit le vieux
        pescheur, je n’avois aussi la hardiesse de la luy demander. Je m’efforçay
        toutesfois en fin! Et bien! Halladin, luy dis-je, auray-je des
        armés, et des chevaux?– Tout est prest, me dit-il, seigneur, et je croy que
        vous aurez esté bien servy. J’ay amené les chevaux icy et
        j’ay laissé les armes en un logis au faux-bourg de la ville où je les ay
        fait serrer. – Tu as demeuré long-temps, repliquay-je, et il s’en est
        peu falu que je n’aye perdu patience. Mais par ta foy, Halladin! et par
        l’amitié que tu me portes, dy moy si tu n’as point de nouvelles
        de Madonte? – Vous plaist-il, seigneur, me dit-il, que je vous die ce que
        j’en sçay? – Tu me feras plaisir, respondis-je, car j’en suis
        en peine. – Je crains, repliqua-t’il, que je ne vous y mette encore
        d’avantage. – O Dieu! m’escriay-je alors, c’est assez, Halladin!
        c’est assez, mes soupçons sont veritables: elle est condamnée au feu
        pour avoir fait un enfant. N’est-il pas vray? – Qui que ce soit,
        dit-il, qui vous ayt apporté ces nouvelles, il vous a dit la verité,
        mais comment les avez-vous sceues? – Les pescheurs, luy dis-je, qui
        sont allez vendre leur pesche, me les ont dites; mais je te conjure,
        Halladin, dy-moy tout ce que tu en sçais, et ne m’en celé chose
        quelconque. – Seigneur, dit-il, puis qu’il vous plaist ainsi, je le
        feray, encores que je voye bien que cette nouvelle vous desplaira
        autant qu’elle devroit faire le contraire.</p>
        <p>Et lors il me raconta que, voyant combien les armuriers demandoient de
        temps pour faire mes armes, il creut qu’il avoit assez de loisir pour
        aller où Torrismond demeuroit, s’asseurant bien que j’aurois
        agreable qu’à son retour il m’en rapportast des nouvelles. Qu’y estant,
        le plus secrettement qu’il luy avoit esté possible, il n’avoit pas eu
        grande peine d’en apprendre parce que toute la ville estoit pleine du bruit de
        Madonte, et que mesme Leriane avoit esté celle qui l’avoit
        accusée, et que Leotaris et son frere soustenoient ce que Leriane avoit dit d’elle,
        et de Tersandre. <pb n="326"/></p>
        <p>– Comment, repris-je incontinent, est-il possible que Madonte se soit
        abandonné à un homme si abbaissé? Halladin qui
        creut que cette consideration me la feroit mespriser: On le tient, dit-il, pour
        asseuré, et veu les preuves que Leriane en a faictes, il n’y a
        personne qui le croye autrement.</p>
        <p>Je confesse, madame, qu’oyant l’asseurance de ces nouvelles, je
        demeuray tellement hors de moy que, si je ne me fusse appuyé sur
        mon escuyer, je fusse tombé en terre. En fin m’estant un peu remis,
        et me retirant un pas ou deux, je croisay les bras l’un dans l’autre,
        demeurant muet, et tenant les yeux en terre, plein de confusion. Apres,
        joignant les mains, et levant les yeux au ciel, je dis avec un grand
        souspir: 0 Dieu! que tes jugemens sont profonds, et par combien de
        voyes nous fais-tu voir la verité des choses cachées? Et
        m’estant teu, comme ravy d’admiration, en fin je reprins ainsi la parole: II est
        donc bien vray, Madonte, que vous ayez fait choix de Tersandre pour me
        le preférer? Vous avez doncques eu le courage si
        rabbaissé de faire seigneur de vostre volonté celuy que vos predecesseurs eussent
        beaucoup favorisé de recevoir pour leur serviteur? Est-il possible que
        ce cœur genereux que j’ay veu autrefois en vous, se soit tellement
        changé que vous ne mouriez plustost de la honte d’un tel choix, que du supplice
        qui vous est preparé? 0 Dieu! ô Ciel! comment est-il
        possible que vous l’ayés rendue d’un
        corps si beau, et d’un esprit si dissemblable?</p>
        <p>Je demeuray à ce mot fort long temps sans parler, pour avoir
        trop de choses à dire, ressemblant en cela à ces vases qui pour
        estre pleins et versez tout à coup, ne laissent
        sortir l’eau qu’avec difficulté.</p>
        <p>Halladin qui consideroit toutes mes actions, pensant soulager mon mal,
        et me voyant taire, prit l’occasion de me dire: Si j’eusse
        pensé, seigneur, que cette nouvelle vous eust rapporté tant de
        desplaisirs, ce n’eust jamais esté par moy que vous l’eussiez eue.</p>
        <p>– Et comment, luy dis-je, Halladin! pouvois-tu penser que je ne deusse
        ressentir la honte et la mort de la personne du monde que j’ayme le
        mieux? – Et comment cela? me respondit-il, puis que c’est la personne
        du monde qui vous a donné plus d’occasion de la hayr. – L’amour,
        repliquay-je, est plus grand en moy, qu’aucun outrage, et puis ne
        sçais-tu que, pour rompre et l’arc et la flesche, l’on ne
        guerist pas la blesseure qui en a esté faite? <pb n="327"/></p>
        <p>– Si les maladies, adjousta-t’il, se guerissent par des remedes
        contraires, l’amour qui se produit de la vertu et des faveurs, doit
        bien se guerir en vous par les injures que vous avez receues, et par la
        cognoissance d’une faute si honteuse. – Ce qui a fait naistre mon
        amour, luy dis-je, c’est le destin auquel le Ciel m’a sousmis, et
        pource il ne faut jamais penser qu’il se change, que le Ciel et le
        destin n’en fasse de mesme. Et quant à la honte, je suis resolu
        d’entrer en champ clos contre ceux qui la calomnient. – Dieu ne le
        vueille pas, seigneur, me dit-il, car, outre que vous auriez affaire
        contre les deux plus rudes chevaliers d’Aquitaine, encore vous
        feriez-vous trop de tort, et vous offenceriez grandement le Dieu juste
        de prendre une querelle tant injuste. – Pour la valeur de Leotaris et
        de son frere, luy dis-je, elle ne m’est point incogneue; jamais elle
        ne me divertira du combat. Mais pour l’offence du Dieu que tu dis, je
        m’en remets bien à luy, qui consent que j’ayme si
        passionnément Madonte qu’il m’est impossible de
        faire, autrement. – Comment? s’escria-t’il,
        vous avez le courage, seigneur, de prendre les armes pour deffendre la
        vie de ceux qui vous ont le plus indignement traicté? Vous
        n’avez point de sentiment de tant d’offences? Et vous voudrez que chacun
        recognoisse en vous ceste insensibilité? Ne vous ressouviendrez-vous
        point que, cependant qu’elle usoit de tant d’insupportables rigueurs
        envers vous, elle estoit entre les bras de Tersandre, et le combloit
        des plus estroictes faveurs que vous eussiez peu desirer? Vous pourrez
        contre raison exposer vostre vie, pour deffendre celle d’une personne
        qui ne l’employé qu’à vous mespriser pour le contentement
        d’un autre? Voulez-vous qu’on die que vous vous armez injustement pour conserver
        les plaisirs et les delices de Tersandre?</p>
        <p>Il vouloit continuer, lors que je l’interrompis: Cesse, luy dis-je,
        Halladin, de me tenir ce langage, la pierre en est jettée, je
        suis resolu à ce que je t’ay fait entendre. Et pource que tu m’as
        dit, et que tu peux dire, je te veux seulement opposer cette consideration.
        Quand je me représente la mort de Madonte, et que je ne verray
        plus celle que j’ay tant aymée, la peine et la confusion où
        elle se trouve, la honte qui luy est préparée, et que je me ressouviens
        que c’est celle que Damon a si longuement servie, que ces mains que l’on luy doit lier
        de viles chaisnes, sont celles que j’ay tant de fois baisées
        avec tant de transport, que cette beauté et ce corps que j’ay tant
        admiré et honoré, sera bien tost profané <pb n="328"/> et jette dans le
        feu, ô Dieu! Halladin, comment penses-tu que je le puisse supporter? Ou que ces
        choses se venans representer à moy, il y puisse avoir quelque
        mespris ou quelque outrage qui m’empesche de luy donner tout le secours qui
        peut despendre de moy? Non, non, Halladin, il faut ou que Damon cesse
        de vivre ou qu’il ne cesse point de faire son devoir. Celuy d’un
        chevalier c’est de secourir les dames affligées: si celle-cy
        est accusée avec raison, Dieu le sçait; quant à nous,
        nous devons tousjours plustost penser le bien que soupçonner le mal. Et puis
        Leriane estant celle qui l’accuse, il faut croire que c’est à tort;
        ayant la cognoissance que j’ay de la malice extreme qui est en elle, je
        yeux rendre encores cette preuve de mon affection à Madonte. Je
        sçay bien que tu diras qu’elle ne m’en sçaura non plus de gré,
        que des autres qu’elle a receues de moy, mais il n’importe, mon amy, je
        satisferay à mon devoir, et ce sera la plus grande recompense
        que j’en sçaurois désirer.</p>
        <p>L’escuyer qui m’ouyt parler avec tant de resolution, me dit que, puis
        que je l’avois ainsi delibéré, il prioit Dieu qu’il
        voulust benir mes intentions, mais que si je voulois executer ce dessein, il ne falloit
        pas perdre une heure de temps, parce que le dernier terme que le roy
        avoit donné à Madonte finissoit le lendemain à
        midy, et que du lieu où nous estions, il y avoit par le droit chemin pour le moins cinq lieues
        jusques en la ville des Tectosages, et plus de huict à passer
        où estoient mes armes, chemin assez long pour n’y pas arriver à
        temps, si nous ne partions à l’heure mesme.</p>
        <p>Sur cet advis, je me resolus de monter, incontinent à cheval, et
        de peur que le bon druide ne me fist perdre du temps, je pensay qu’il
        valoit mieux partir sans luy en rien faire sçavoir; et apres,
        si j’estois victorieux, je viendrois faire mes excuses, et le remercier
        des obligations extremes que je luy avois. Je montay donc à
        cheval, et avec une tres-grande diligence je me rendis au faux-bourg de la ville
        où estoient mes armes; je les essayay, et je les trouvay tres
        bonnes et bien faites. Elles estoient toutes noires, et dans l’escu il y avoit
        un tygre qui se repaissoit d’un coeur humain, avec ce mot: TU ME
        DONNES LA MORT, ET JE SOUSTIENS TA VIE.</p>
        <p>Et sans m’arrester, je repris le chemin de la ville des Tectosages, et
        fis une si grande diligence que j’y arrivay un peu avant midy. Je mis
        pied à terre pour faire repaistre mon cheval, <pb n="329"/> qui
        estoit à la verité bien las, et cela faillit d’estre cause de la perte de
        Madonte, car lors que j’arrivay à la porte du camp, je trouvay que le
        combat estoit desja commencé, mais d’un chevalier contre deux. Il est
        certain que pour peu que j’eusse retardé d’avantage, et le chevalier
        estoit mort et Madonte convaincue, car il tomba esvanouy, que je n’estois
        encore entré dix pas dans les barrieres, et s’il fust tombé avant que
        j’y fusse arrivé, le combat estoit finy, et il ne m’eust pas
        esté permis de le renouveller.</p>
        <p>Or Dieu voulut que j’arrivasse si à propos, afin que l’innocence
        de cette belle dame fust recogneué; car, sans que je m’amuse
        à vous raconter les particularitez du combat, il suffit qu’il pleust à
        Dieu me donner la victoire de ces deux vaillans freres, vaincus plustost par
        l’innocence de Madonte, que par force ny vertu qui fust en moy, si ce
        n’est qu’ayant les armes en la main pour la vie et pour l’honneur de
        madame, tout l’univers ensemble ne me pouvoit resister. Je fus donc
        victorieux. Et lors que l’on le pensoit le moins, la verité fut
        declarée, la malice de Leriane descouverte, l’innocence de
        Madonte avérée, l’enfant recogneu pour estre à la niepce
        de Leriane; et bref, toutes choses tellement esclaircies que la meschante Leriane fut
        jettée dans le feu qu’elle avoit fait preparer pour une autre, Madonte remise
        en liberté, et moy sorty de la plus grande peine qu’un homme
        sçauroit recevoir, par la cognoissance que j’eus qu’elle avoit esté
        accusée à tort, et que, si elle m’avoit outragé, elle n’avoit pas pour le
        moins. manqué à son honneur et à sa pudicité. Ce
        qui me fut un si grand contentement que j’estimois toutes les peines que j’avois jamais
        souffertes en son service estre plus que recompensées.</p>
        <p>Voyant donc toutes choses asseurées pour elle, et me semblant
        n’estre pas à propos de me faire cognoistre, que je ne sceusse un peu
        mieux, si elle aimoit Tersandre, ou si tout ce que j’en avois veu n’estoit point
        un artifice de Leriane, je m’en vins pres de son eschaffaut pour
        scavoir si elle se vouloit servir de moy en quelqu’autre occasion. Elle
        me remercia, et me pria de deux choses: l’une, de luy dire qui
        j’estois, et l’autre, de la conduire en sa maison. Pour luy dire mon
        nom, je m’en excusay le mieux que je pus; pour la conduire, je
        l’acceptay, à condition que ce fust promptement. Et parce
        qu’à mesme temps il y eut une grande confusion de dames qui vindrent se resjouyr
        avec elle, et que je craignois que le roy ne me commandast de me
        declarer, outre que j’avois quelques blesseures qu’il faloit faire
        penser, je me jettay parmy la foule, et me desrobay, de sorte que,
        chacun <pb n="330"/> estant attentif ailleurs, personne ne se prit garde de
        moy qui m’en vins ou j’avais laissé mon escuyer, et là me
        faisant bander mes playes, et laissant fort peu repaistre mon cheval, je
        remontay dessus, et m’en revins trouver mon vieux druide.</p>
        <p>J’oubliois de vous dire, madame, qu’ayant rencontré aupres de la
        ville un homme qui s’y en alloit, je le suppliay de faire mes excuses
        à Madonte, et afin qu’elle ne me tinst pour peu courtois, je feignis
        d’estre obligé ailleurs par quelque promesse, que toutesfois, si
        elle avoit affaire de mon service, elle auroit de mes nouvelles du costé du
        Mont-d’Or, et que je porterois tousjours l’enseigne du Tygre. Mon
        dessein estoit de luy faire accroire que j’allois de ce costé-
        là, encore que je ne le voulusse pas faire, de peur que si la
        curiosité du roy luy faisoit prendre envie de sçavoir de mes nouvelles, il ne
        me fist suivre du costé où j’allois, pour me recognoistre.</p>
        <p>Je ne sçaurois vous représenter, madame, avec quel
        contentement me receut le bon druide, quels furent les remerciemens qu’il me fit, quand
        il sceut le subject de mon voyage, et l’assistance que j’avois
        donnée à Madonte en une si grande nécessité; car il me raconta
        d’avoir esté esievé et nourry par son pere, et qu’en cette action je luy
        avois surpayé la peine et le soing qu’il avoit eu pour moy. Et parce
        qu’il vid que mes armes estoient teintes de sang, il me les fist oster, me
        visita de tous costez, et me trouvant quelques blessures, il print un
        si grand soing de moy, et y usa de telle diligence qu’en fort peu de temps je fus guery.</p>
        <p>Mais d’autant que le plus grand soulagement que je peusse avoir en cet
        esloignement, et le meilleur remede pour me, guerir estoit d’avoir des
        nouvelles de Madonte, je priay le bon druide d’envoyer quelqu’un de ces
        pescheurs où le roy demeuroit pour en apprendre. Le bon
        vieillard le fit, et ce pescheur s’en acquitta si bien, qu’à son retour il ne
        m’en apporta que trop pour mon contentement. L’une fut que Madonte s’en
        estoit allée en sa maison où elle avoit emmené
        Tersandre, tout blessé qu’il estoit, car ç’avoit esté luy qui, avant que moy,
        estoit entré tout seul au combat contre Leotaris et son frere. Je sceus encores que
        peu apres le depart de Madonte, le roy Torrismond avoit esté
        tué par unmire, qui le saignant au bras, luy avoit coupé la veine, et que
        son frere Euric recueilloit la succession et le couronne des Visigots.
        Pourrois-je bien, madame, vous representer combien <pb n="331"/> ces deux
        accidents me toucherent vivement en l’ame? Il seroit bien mal-aisé,
        puis que jamais je ne m’en suis ressouvenu, sans de si cuisans
        desplaisirs, que je ne croy pas pouvoir quelquefois avoir repos, que
        dans le profond du tombeau.</p>
        <p>Alors tout ce qui me souloit donner quelque allegement, augmentoit
        plustost mes desplaisirs, me semblant qu’il ne faloit plus rien esperer
        de bien, puis que cette derniere action ne m’avoit peu rapporter
        quelque remede. Les lieux solitaires me desplaisoient, parce qu’ils me
        donnoient la veue de la ville des Tectosages, mes pensées me
        faisoient mourir, parce que sans cesse elles mer representoient l’ingratitude de
        cette femme. Bref, je me des-plaisois moy-mesme, parce que je l’aimois,
        ce me sembloit, contre raison, et ne me pouvois empescher de l’aimer.</p>
        <p>En cet estat vous pouvez penser, madame, quel je devins, mais aussi
        quel devois je devenir, ayant tant d’extremes occasions de desplaisirs
        ! Mes playes, à la verité, d’autant qu’elles estoient
        fort petites, se guerirent en peu de jours; mais je devins pasle et deffaict, comme une
        personne morte, et peu apres je changeay cette pasleur en un teint
        aussi jaune que si j’eusse esté lavé avec du safiran.
        Halladin qui avoit appris en partie ce que Madonte avoit fait, se doutoit bien du
        suject de mon mal, et attendoit l’occasion de m’en parler; mais le bon
        vieillard ne sçachant qu’en juger, me conseilla de changer
        d’air, esperant que l’exercice et le divertissement pourroient me remettre en
        ma premiere santé. Moy qui mesme me desplaisois d’estre en lieu
        où je peusse recevoir quelque soulagement des bons avis de ce sage druide, je
        me resolus aisément de m’en aller par le monde, errant d’un
        costé et d’autre sans repos, jusques à ce que je peusse rencontrer la
        mort en quelque lieu que ce fust.</p>
        <p>Apres donc avoir remercié le bon vieillard, et recogneu, en ce
        qu’il me fut possible, la bonne volonté de ces pescheurs, je partis sans
        autre dessein de mon voyage que de marcher continuellement. Par les chemins
        toutesfois, d’autant que par mal-heur le nostre s’adressa du
        costé de la maison de Madonte, nous sceusmes des nouvelles, qui rengregerent
        encore mon desplaisir, car nous apprismes que ceste mal-avisée,
        tel estoit le nom que luy donnoit Halladin, s’en estoit allée, ou
        plustost desrobée, n’ayant pour toute compagnie que sa nourrice et
        Tersandre. Jugés ce que je devins à ce bruit! Mon escuyer s’efforça bien de me
        representer qu’elle ne me faisoit point de tort, mais à elle se ulement
        <pb n="332"/> d’autant que, me croyant mort, comme tout le reste de
        l’Aquitaine, je n’avois aucune occasion de m’en plaindre. Mais mon
        desplaisir estoit si grand que, ne pouvant supporter de voir les lieux
        où j’avois eu autresfois tant de sujet de me plaire, et
        où j’avois maintenant tant d’occasion de desplaisir, je me résolus de
        sortir de l’Europe, et ne cesser de marcher que je n’eusse rencontré ce
        qui met fin à tous les ennuis de la vie.</p>
        <p>Je sortis doncques de l’Europe, passay en Affrique, vis le roy
        Genseric, Honorie son fils, et recogneus en fin que par tout amour a le
        mesme pouvoir que je l’avois espreuvé en moy. Je veux dure qu’il
        augmente et diminue, change et rechange les plaisirs et les desplaisirs
        de ceux qui le servent comme il luy plaist, et tous-jours sans
        s’assujettir à la raison. Car estant parmy ces Vandales,
        j’appris les fortunes d’Ursace et d’Olimbre, et celles de Placidie la jeune et de sa
        mere Eudoxe, femme de Valentinian, lesquelles, par leurs exemples, ne
        me divertirent pas d’aymer, mais m’apprirent bien que qui veut aymer,
        se doit preparer et au bien et au mal, et les recevoir tous deux avec
        un mesme visage. Et considerant les divers changemens de la fortune
        d’Eudoxe, la longue perseverance de l’amour d’Ursace, la sage conduite
        du jeune Olimbre, et l’heureuse conclusion de leurs amours, je me
        resolus de ne me plus tant affliger de la contrariété que
        je ressentois en mon affection, et de la supporter avec plus de patience.</p>
        <p>Et parce que Halladin qui se desplaisoit de mes longs et ennuyeux
        voyages, me conseilloit avec plusieurs raisons de ne point aymer
        d’avantage celle, qui ne pensoit pas seulement que je fusse encore au
        monde; luy semblant que, quand il auroit obtenu cela sur moy, je me
        resoudrois aysément à m’en revenir en Aquitaine, afin de
        luy en oster l’espéerance, je chantois bien souvent ces vers:</p>
    </div>
    <div type="contentci">
        <milestone unit="line"/>
        <head type="chapitre">SONNET</head>
        <p>Qu’il aymera tousjours.</p>
        <milestone unit="line"/>
        <p>Mais en fin c’en est fait, Raison, que cherches-tu?</p>
        <p>Chacun doit, je le sçay, suivre ses destinées,</p>
        <p>Et non, comme Titans, aux choses ordonnées</p>
        <p>Vouloir changer du Ciel le pouvoir invaincu. <pb n="333"/></p>
        <milestone unit="line"/>
        <p>Bien souvent contre moy j’ay ce poinct debatu,</p>
        <p>Mais comme du haut ciel les spheres entrainées</p>
        <p>D’un effort violent toutes fois obstinées,</p>
        <p>Chacune fait son cours par sa propre vertu.</p>
        <milestone unit="line"/>
        <p>Aussi je me resouz, quoy que Fortune ordonne,</p>
        <p>Me soit-elle mauvaise, ou me soit-elle bonne,</p>
        <p>De suivre cest amour en despit du destin.</p>
        <milestone unit="line"/>
        <p>Que son cours violent apres elle m’emporte,</p>
        <p>On ne verra jamais qu’elle soit assez forte</p>
        <p>Pour divertir mon cœur de son propre chemin.</p>
        <milestone unit="line"/>
    </div>
    <div type="contentl">
        <p>En fin ne pouvant treuver repos, quelque divertissement
        que je recherchasse, je pensay que le prudence humaine ne me servant plus de
        rien, il falloit que je recourusse aux conseils divins. Et ainsi oyant
        dire que, sur le penchant des Pyrénées, du costé
        de la mer Occeane, il y avoit un oracle qui s’appelloit le temple de Venus, je retournay en
        Europe, et consultay l’oracle, auquel je demanday neuf jours durant,
        que c’est qui pourroit donner eu fin ou remede à mon mal. Il
        respondit en fin: Forests. Et- le lendemain, luy demandant où estoit
        ceste forest, il respondit encores: Forests. Et depuis, quelque
        importunité que je luy fisse, l’Oracle fut tous jours muet, de sorte que je me
        resolus de ne laisser Forests que je sceusse, en quelque endroit de
        l’Europe que je ne visitasse.</p>
        <p>Je ne vous sçaurois dire, madame, combien inutilement j’ay en
        passé de diverses, tant y a qu’apres avoir couru toutes celles d’Espagne, de
        Cantabres, de la Gaule Narbonnoise, et d’Aquitaine, je suis venu en
        celles des Gebennes, et me resous de voir celle de Hircinie, des
        Ardennes, et d’aller par tout où je scauray qu’il y en a, car je
        ne puis me persuader que ce Dieu qui est si veritable à tous les
        autres hommes, vueille estre menteur pour moy seul; au contraire, j’espere en
        fin dans ces lieux solitaires le soulagement qu’il m’a promis.</p>
        <p>Ainsi finit Damon de raconter l’histoire de sa penible vie, et
        Galathée qui en avoit desja ouy une grande partie par les advis que sa mere
        Amasis avoit eu du roy Torrismond, fut tres-aise d’en apprendre le
        reste, et eust bien desiré que ceste contrée eust peu luy
        donner quelque contentement. <pb n="334"/></p>
        <p>Cela fut cause que lors qu’il eut finy, elle luy parla de ceste sorte:
        J’advoue, seigneur chevalier, que c’est avec raison que vous vous
        plaigriez de la fortune, vous ayant sans raison affligé si
        longuement, mais il ne faut pas pour cela que vous perdiez l’esperance de vostre
        salut, car il est certain que les dieux ne sont point menteurs, ny
        abuseurs, et puis qu’ils vous ont donné la response que vous
        dites, croyez qu’enfin vous aurez le contentement que vous desirez. Il est
        vray qu’ils se plaisent à donner leurs responses ambigues, et
        obscures, et cela, afin de nous apprendre qu’il n’y a nul bien sans peine, et
        qu’ils sont bien aises de veoir la subtilité de l’esprit humain
        à demesler le sens de leurs oracles, et en trouver la vérité.</p>
        <p>Que si vous voulez que je vous die mon opinion sur celuy que vous avez
        receu, je croy que vous l’avez tres-mal entendu, quand quand vous avez
        pensé que ce mot de Forests signifiast des bois, et des lieux
        solitaires, et peuplez seulement d’arbres, car il faut que vous
        sçachiez que la contrée où vous estes maintenant, outre qu’on la nomme
        le pays des Segusiens, s’appelle encores plus communement Forests, de
        sorte que je croy que c’est de ce Forests, duquel l’oracle vous a voulu
        predire le bon-heur que vous y devez recevoir. Et pour dire la
        verité, il y a bien plus d’apparence que ce soit en cette contrée, que
        non pas en ces grands bois et lieux solitaires, car il pourroit bien arriver
        que Madonte y seroit conduicte pour quelque raison qui vous peut estre
        aussi cachée que celle qui vous y a faict venir le luy peut
        estre; et par ainsi commencez à vous resjouyr, et croire que comme jamais
        un mal ne vient seul, de mesmeun bien est tousjours accompagné d’un
        autre. C’est un grand heur pour vous d’estre parvenu au lieu où
        l’oracle vous a predit devoir estre la fin de vos desastres, il sera bien-tost suivy
        d’un second qui vous en fera recevoir l’effect.</p>
        <p>– Madame, respondit Damon en souspirant, je voy bien que ce que vous me
        dictes est fondé sur beaucoup de raison. Je le croy maintenant
        comme vous, et de plus, que veritablement je verray bien-tost
        l’accomplissement de l’oracle, qui me promet qu’en Forests, je
        trouveray la fin de mes peines, car j’espere que la mort fera ce que
        l’amour <pb n="262"/> n’a peu faire. – Non, non, dict la nymphe, vous devez
        mieux esperer que cela; et parce que vous consulterez demain avec moy
        l’oracle de ce lieu, j’espere pour vous que vous en recevrez du
        contentement. Et en cette opinion, je donneray ordre à faire
        recouvrer tout ce qui sera necessaire pour le <pb n="335"/> sacrifice et pour vous,
        et pour moy; cependant, nos chariots et vostre escuyer reviendront, et
        vous guerirez à loisir. D’une chose vous veux-je prier, qui est
        de ne me point laisser, que vous ne m’ayez conduicte vers Amasis ma
        mère, qui, je m’asseure, s’essayera de vous faire toute sorte de bonne chere.</p>
        <p>Le chevalier luy respondit: que ç’avoit esté son
        intention de consulter pour la derniere fois cet oracle, ainsi que desja il le luy
        avoit dit; que puis qu’elle luy permettoit que ce fust avec elle, il
        le recevoit avec beaucoup d’honneur, comme aussi de l’accompagner vers
        Amasis pour avoir le bon-heur de luy offrir son service. Que, quant
        à l’esperance qu’elle luy donnoit, il l’esperoit veritablement; mais par
        le moyen de la seule mort, laquelle n’e le viendroit jamais si tost
        trouver qu’il le desiroit avec passion.</p>
        <p>Cependant Galathée, qui avoit depesché à Bon-lieu
        vers la venerable, Chrisante, pour l’advertir qu’elle y alloit, sceut par le retour de
        celuy qu’elle y avoit envoyé qu’Astrée, Diane, Phillis et
        toute la troupe des bergers y avoit disné, et qu’elles s’en alloient vers
        Adamas visiter Alexis. Ce messager estoit un jeune homme qui avoit esté
        nourry dés son enfance en son service; cela estoit cause qu’il avoit
        une grande familiarité aupres d’elle, et qu’il luy racontoit
        ordinairement tout ce qu’il avoit veu au lieu d’où il venoit. A ce coup, pour
        ne pas perdre sa coustume, apres luy avoir faict la response de la venerable
        Chrisante, il adjousta: Mais je vous asseure, madame, que horsmis
        vous, je ne vis jamais rien de si beau qu’Astrée et Diane.</p>
        <p>Galathée qui estoit bien aise de le faire parler, et d’apprendre
        tousjours quelque nouvelle de ces bergeres, luy semblant que
        c’éstoit quelque, chose qui touchoit bien à son aimé Celadon, et
        mesme qu’elle n’avoit plus de moyen de sçavoir ce qu’il estoit devenu que par
        elles, elle luy dit tout haut, et devant Damon mesme: Et quoy! Lerindas
        (c’éstoit ainsi qu’il s’appelloit), trouves-tu ces bergeres si
        belles que tu les vueilles preferer à mes nymphes? – Ce n’est pas moy,
        dit-il, qui les prefere, c’est la verité. – Mais, repliqua la
        nymphe, comment veux-tu que nous croyons que des filles de village soient si
        belles? – Madame, dit-il, je vous jure que si j’estois chevalier, je
        maintiendrois leur beauté par tout le monde; et si vous les
        aviez veues, je m’asseure que pour vaillante que vous fussiez, vous ne
        voudriez pas entrer en champ clos avec moy sur une si mauvaise querelle.</p>
        <p>Chacun se mit à rire, et Galathée: Mais viens-ça,
        Lerindas, <pb n="336"/> dit-elle en sousriant, laquelle te plaist le plus? – Sans doute,
        respondit-il, Astrée est la plus belle, mais elle est si triste
        que cela est cause que Diane me plaist d’avantage; et puis les filles qui
        aiment si fort, ne me plaisent pas tant que les autres. – Et qu’est-ce,
        reprint Galathée, qu’Astrée aime? – Vous dis-je pas,
        madame, respondit-il, qu’elle est si triste? Or cette melancolie, à ce
        que l’on m’a dict, procede de la mort d’un berger, qui se noya il y a
        quatre ou cinq Lunes. – Et Diane, luy dit la nymphe, n’aime-t’elle rien
        ? – L’on dict que non, respondit-il. Toutesfois, il y a deux personnes
        apres elle qui là tourmenteront bien, si pour le moins elle ne
        les aime point: l’un s’appelle Paris, et l’autre Silvandre, II est vray que si
        c’estoit à moy d’en faire le chois, je donnerais ma voix
        à Silvandre, car encores qu’il soit berger, il n’y a rien de plus gentil ny de plus
        civilisé. – Si tu continue, dit Galathée, tu nous
        donneras envie de devenir bergeres, pour estre paxmy une si bonne compagnie. – Madame,
        respondit-il, vous pensez-vous mocquer? Croyez que pour deux ou trois
        jours vous ne les sçauriez mieux employer.</p>
        <p>Alors Galathée, se tournant vers la vieille Cleontine: Je vous
        jure, ma mere, que j’ay presque envie, luy dit-elle, de demeurer icy deux ou
        trois jours pour donner loisir aux blesseures de Damon de se guerir, et
        cependant passer Lignon, et voir un peu si ce que l’on dict de ces
        bergeres est veritable. – Madame, respondit Cleontine, c’est la plus
        honnorable et la plus douce conversation que vous sçauriez
        imaginer, et croyez qu’elles n’ont rien du village que le nom. Et si vous voulez
        avoir ce plaisir, vous vous y rencontrerez maintenant comme il faut,
        car le grand druide doit venir faire un sacrifice solemnel pour rendre
        graces à Tautates du Guy salutaire qui s’est treuvé dans
        l’estendue de leur hameau. – Et quelle ceremonie est celle-là? demanda
        Galathée, car pour cueillir le guy, il me semble que ce n’est que le sixiesme de la
        lune de juillet. – II est vray, respondit Cleontine, mais ce sacrifice
        ne se fait que pour remercier Tautates d’avoir voulu gratifier ce lieu
        plus particulierement que les autres, y faisant naistre le guy
        salutaire sur le chesne le plus beau, à ce qu’on dit, qui se
        puisse veoir, car c’est signe qu’il a plus aimé ce.hameau que les
        autres du voisinage, le favorisant d’une si grande grace. – Et comment
        sçavez-vous, dit la nymphe, que c’est à cette heure que
        le grand druide le doit venir faire? – Parce, repliqua la vieille, qu’il promit dans
        huict jours d’y venir, et il y en a desja <pb n="337"/> quatre de passez,
        de sorte qu’il ne peut guiere retarder s’il veut tenir parole, et s’il
        sçait que vous soyez en volonté d’y assister, il le
        hastera tant qu’il vous plaira.</p>
        <p>Ces discours firent resoudre Galathée de retarder son voyage de
        Bon-lieu, tant pour laisser guerir Damon, que pour se trouver avec ces
        belles bergeres en ce sacrifice. Et parce qu’elle n’avoit point adverty
        Amasis de ce qu’il luy estoit advenu, et qu’elle eut peur qu’elle n’en
        fust en peine, elle luy envoya un de ceux de Cleontine, qui luy raconta
        tout ce qui s’estoit passé; et de plus, le subject qui
        l’arrestoit à Mont-verdun, à cause des blesseures de Damon, luy faisant mesme
        entendre quel il estoit, et le subject qui l’avoit conduit en ce pays.</p>
        <p>Soudain qu’Amasis sceut ces nouvelles, elle receut un grand plaisir et
        un grand desplaisir, car elle fut tres-aise de sçavoir Damon en
        vie, qu’elle avoit pleuré mort, parce qu’il estoit son fort proche
        parent, et la discourtoisie de Polemas luy despleut bien d’advantage, s’estant
        mesme addressé contre une personne de tant de mérite, et
        en la presence de sa, fille qu’il devoit plus respecter. Et pour monstrer qu’elle luy
        en scavoit mauvais gré, elle monta soudain sur son chariot et
        sans en rien faire sçavoir à Polemas, ny permettre que l’on en
        advertist Galathée, ny Damon, elle s’en vint le plus viste qu’elle peut
        à Mont-verdun, où sa fille bien estonnée l’alla recevoir,
        et luy demanda quelle estoit la prompte resolution de son voyage. Elle luy fit
        entendre alors qu’elle venoit veoir Damon, et luy offrir tout ce qui
        despendoit d’elle, comme à son parent, et comme à une
        personne à qui elle avoit beaucoup d’obligation.</p>
        <p>Si Damon eust esté adverty de sa venue à temps, il fust
        sorty du lict pour l’aller recevoir, ses blesseures n’estans pas telles, qu’il n’eust
        bien peu le faire sans danger; mais estant surpris de cette sorte, les
        excuses seules luy restoient, et les remerciemens d’une si grande
        faveur: Je suis obligée, dit-elle, de faire d’advantage pour
        vous, tant pour la proximité qui est entre nous, que pour les
        obligations que j’ay à la memoire de celuy qui vous a mis au monde qui, au
        retour que .Torrismond, le roy des Visigots, fit aux Tectosages, apres avoir
        combattu Attila aux champs Cattalauniques, avecque une si grande
        armée, empescha la ruine de cette contrée, destournant son passage par
        les Sequanois, par les bas Allobroges, par les Veblomiens, et par les monts
        des Gebennes, jusqu’en son royaume. Et cette obligation <pb n="338"/> ne
        fut pas si petite que l’on penserait bien, parce que ce jeune roy, je
        ne sçay comment, estoit devenu amoureux de l’une de mes nymphes,
        laquelle ne le voulant point espouser, je ne sçay ce qu’il
        n’eust faict pour la ravir par force, sur le refus que sans doute je luy en eusse
        faict. – Madame, respondit le chevalier, tous les hommes sont obligez
        de servir les dames, et particulierement celles de vostre
        qualité et de vostre merite. Et mon pere, en vous rendant ce petit service, duquel il
        vous plaist avoir nie-moire, a satisfaict au tiltre de chevalier qu’il
        avoit; et moy, succedant en sa place, je vous offre et mon sang et ma vie.</p>
        <p>Il se passa entr’eux plusieurs discours de courtoisie, à la fin
        desquels elle voulut le faire emporter en litiere en la grande ville de
        Marcilly, pour le faire penser de ses blesseures avec plus de soing,
        mais il s’excusa, de sorte qu’elle luy permit de demeurer en ce lieu
        encores quelques jours. Et cela, il le faisoit pour vivre en plus de
        liberté, et pour ne vouloir point estre dans le monde, puis que
        Madonte n’estoit point au monde pour luy, ayant faict resolution qu’aussi tost
        qu’il auroit consulté l’oracle, et reconduit Galathée
        vers sa mere, de s’en aller si loing que ny son nom ne fust point cogneu, ny Madonte ne
        fust point nommée par personne qui la peust cognoistre.</p>
        <p>Galathée fut très-aise de voir qu’il n’alloit point
        à Marcilly, afin d’avoir plus de commodité de demeurer à Mont-verdun
        aupres de luy, et avec ce pretexte pouvoir estre quelques jours parmy ces bergeres,
        où elle esperoit d’apprendre quelques nouvelles de Céladon, ou voir
        pour le moins si cette beauté d’Astrée qui estoit cause que ce
        berger avoit desdaigné la sienne, la sur-passoit, de sorte
        qu’il l’eust faict avec raison.</p>
        <p>Amasis voyant que Damon ne vouloit point bouger du lieu où il
        estoit, et craignant de les incommoder si elle y demeuroit, la maison n’estant
        pas fort, grande, elle s’en retourna à Marcilly, apres avoir
        fait plusieurs excuses de la discourtoisie que Polemas luy avoit
        usée, laquelle elle luy jura de ne laisser point impunie. Damon qui estoit
        plein de courtoisie, et qui avoit bien souvent passé de
        semblables hazards, la supplia, si elle le vouloit obliger, de n’en point faire de
        ressentiment, parce que c’estoit chose qui ne le meritoit pas, outre
        que l’offence que Polemas avoit receue en la mort de son parent, estoit
        telle, qu’il estoit bien raisonnable de donner quelque chose à
        cette naturelle douleur. Et sceuf de telle façon représenter
        cette action à la nymphe, et diminuer <pb n="339"/> tellement la faute que, quoy que
        Galathée dist le contraire, se sentant infiniment
        offencée qu’en sa presence cest accident luy fust arrivé, enfin Amasis promit de
        faire comme Damon le vouloit, ne desirant rien tant que luy rendre toute
        sorte de satisfaction et de contentement.</p>
        <p>Toutesfois, à son retour à Marcilly, elle ne laissa d’en
        dire à Polémas ce qui luy en sembloit, et de luy faire paroistre combien cette action
        luy avoit dépleu, dequoy il s’excusa le mieux qu’il peut, disant
        que ce n’avoit point esté par son commandement, mais que, cependant
        qu’il s’amusoit à faire relever Argantée, ses solduriers esmeus
        de juste douleur, a voient pensé devoir vanger sa mort. Amasis qui avoit
        esté fort bien advertie comme le tout estoit passé, luy sceut bien
        remarquer sa faute, et celle de ceux qui estoient avec luy, et luy ordonna de
        chasser de son service des personnes tant indignes de faire un mestier
        si honnorable. Ce que Polemas fit si mal volontiers, et s’en sentit si
        piqué contre Damon qui n’en pouvoit mais, qu’il resolut de s’en
        venger sur luy, outre qu’estant de son naturel tres envieux, et voyant le
        compte que la nymphe en faisoit, si ne le pouvoit-il supporter qu’avec
        beaucoup de peine. Mais ce qui le touchoit encor es plus vivement, fut
        qu’ayant haussé les yeux à espouser Galathée, et
        voyant qu’elle ne l’aimoit point, quelque artifice qu’il eust peu faire, il
        commençoit de desseigner les moyens de s’emparer de cet Estat, et avoir par la force
        ce que par l’amour luy estoit desnié.</p>
        <p>Et d’autant plus aisément se laissoit-il aller à cette
        entreprise qu’il la voyoit pleine de facilité, Clidaman estant absent avec
        Lindamor, Guyemans, et les principaux de la contrée, toutes les places
        entre ses mains, et tous les solduriers et gens de guerre entretenus, et ensemble
        toute l’authorité dans le pays, et grandement appuyé d’un
        bon nombre de ses parens et alliez dedans et dehors l’Estat; au contraire, Amasis
        n’ayant rien pour elle que la justice seule, s’estant avec trop peu de
        consideration remise entierement sur la foy et
        preud’hommie qu’elle pensoit estre en luy.</p>
        <p>Eslevant donc son esprit, poussé d’amour et d’ambition, à
        cette entreprise, il ne voyoit que personne luy peust nuyre, n’y ayant pas’un
        seul chevalier prez d’Amasis qui ne despendist de luy, ou qui ne
        fleschist sous son authorité, que Damon qui, encores que tout
        seul, ne laissoit de luy donner du soucy pour la valeur <pb n="340"/> qu’il avoit
        conneue en luy. Et craignant qu’Amasis, mal satisfaicte de ceste
        derniere action, ne taschast de l’arrester en ce pays, et ne
        l’authorisast par ses faveurs, il resolut de les prevenir, car il se
        souvenoit qu’autrefois le pere de ce chevalier avoit failly d’espouser
        Amasis, et tout le grand compte qu’elle faisoit de luy, il l’attribuoit
        à la memoire qu’elle en avoit encore.</p>
        <p>Ceste consideration fut cause que, tirant à part de ces
        solduriers, à qui Amasis luy avoit commandé de donner congé, il leur
        tint ce langage, apres s’estre grandement plaint d’elle: II est certain, mes amis,
        dit-il enfin, qu’il est impossible de changer le naturel de quelque
        chose, quelque epine et quelque artifice qu’on y puisse mettre. Vous
        sçavez avec quel soing et avec quelle peine j’ay servy Amasis,
        et si j’ay espargné ce qui despandoit de moy, ny ce qui estoit de mes
        amis, et non point en une occasion, mais en toutes celles qui se sont
        presentées, de telle sorte que, ne songeant qu’à ce qui
        estoit de son service, j’ay clos les yeux à tout ce qui me touchoit, et
        j’advoue que quelquesfois je n’ay pas donné à mes meilleurs amis toute
        la satisfaction que je devois, n’ayant l’esprit, ny tous mes desseins
        bandez qu’à son advantage. Toutesfois il m’a esté
        impossible, quelque peine et quelque juste artifice que j’y aye peu mettre, d’arrester cet
        esprit ondoyant qui est naturel’à celles de son sexe. Je la vois
        donc maintenant entierement portée à un jeune chevalier
        estranger lequel, aux despens d’Argantée, s’est acquis un peu de reputation. Je
        veux parler de celuy qui par mal-heur, et non par vertu qui fust en luy, le
        tua devant nos yeux, y ayant apparence qu’il y eust usé de quelque
        supercherie, avant que nous y fussions arrivez; autrement il ne seroit
        pas croyable que la force, la valeur et l’addresse d’Argantée ne
        fust venu à bout. Le ressentiment que vous en eustes à l’heure
        mesme, m’obligea si fort qu’il ne sera jour de ma vie, que je ne m’en
        ressouvienne, pour m’en acquitter en toutes sortes d’occasions.</p>
        <p>Mais maintenant, je crains que les moyens m’en soient estez pour
        long-temps, si vous ne faictes une bonne resolution, et telle que je la
        vous proposeray. Amasis, pour, gratifier ce nouveau venu à nos
        despens, d’abord m’a ordonné de vous oster du nombre de, ses solduriers,
        avec exprez commandement de vous deffendre cette contrée, qui est
        vostre demeure naturelle. Ce coup, encores que vous en ressentiez le premier
        mal, n’a pas toutefois esté donné pour vous, mais pour
        moy, c’est-à-dire que, voulant establir <pb n="341"/> ce jeune homme en
        cette province, elle ne le peust faire qu’en m’ostant l’authorité que
        mes services m’y ont acquise. Elle a pensé que si elle le faisoit
        tout à coup, je pourrois peut-estre m’y opposer; c’est pourquoy elle me veut
        peu à peu miner, afin qu’apres, tant plus l’édifice sera
        grand, tant plustost il se mettra en ruine de sa propre pesanteur! Et pour
        commencer par ce qui me peut le plus soustenir, elle me veut oster mes
        amis plus asseurez, comme vous estes, je le cognois bien, et si toutes
        choses estoient en l’estat où j’espère de les voir bien
        tost, j’empescherois bien ces desordres; mais pour cette heure, si le remede
        ne vient de vostre courage et de vostre resolution, je crains que vous
        ne soyez contraincts de vous separer de nous pour quelque temps, qui
        seroit bien l’un des plus grands desplaisirs que je peusse recevoir.
        Mais si vous avez le mesme courage que j’ay tousjours recogneu en vous,
        je m’asseure que vous vous resoudrez de mettre hors du monde celuy qui
        est cause qu’on vous veut oster du lieu de vostre naissance. Il n’y a
        rien de si aysé, car il est seul, et il ne sçauroit
        resister à l’un de vous, tant moins le fera-t’il à tous
        six; il ne faut d’abord que luy tuer son cheval, afin qu’il ne
        s’enfuye, et puis, estant à pied, le heurt des vostres sans que vous y
        mettiez la main est suffisant de vous en donner la victoire.</p>
        <p>Quant à Amasis, elle en feroit bien quelque demonstration au
        commencement, si elle sçavoit qui luy auroit osté ce
        nouvel Adonis, mais incontinent cette colere luy passera, car estant estranger, il n’a
        point de suite apres luy, je veux dire personne qui se soucie de sa
        mort; outre que vous avez assez de prudence pour executer ce que je
        dis, et sans en parler, et sans que personne s’en doute seulement. Et
        puis toute chose estant entre mes mains, vous pouvez bien estre
        asseurez que je ne vous laisseray courre de mauvaise fortune, quoy
        qu’il puisse advenir de vous. Voyez donc à quoy vous vous
        resolvez, afin que de mon costé je sçache aussi ce que j’ay
        à faire, soit pour vous, soit pour moy, en une affaire de telle importance.</p>
        <p>Ces solduriers, esmeus de ce discours trop plein d’artifice pour ne se
        laisser persuader, luy promettent d’entreprendre et d’executer sur
        l’estranger tout ce qu’il leur avoit proposé; que, quant
        à eux, ils n’avoient point d’autre consideration que de luy obeir, et conserver au
        peril de leur vie sa grandeur et son auctorité, Qu’il ne
        laissast pas de faire semblant de leur donner congé, et à tous les
        autres qui se sont trouvez en ceste rencontre, afin que <pb n="342"/> l’on ne prenne pas
        tant garde à eux, et afin qu’ils ayent le loisir de l’executer
        sans danger, qu’il leur donne quelque terme de sortir hors du pays, et du
        reste qu,’il laisse faire à eux, qui l’auront bien tost deffait de cet empeschement.</p>
        <p>Geste entreprise estant ainsi résolue, le lendemain il fait
        assembler tous ceux qui s’estoient trouvez avec luy ce jour là, et qui a
        voient attaqué Damon, et leur dict que: par l’exprez commandement
        d’Amasis, il leur commandoit non seulement de se retirer de son service, mais de
        sortir de toute la contrée dans dix jours, et qu’il estoit bien
        marry de les traitter de ceste sorte, mais qu’il le faisoit pour obeir,
        qu’ils n’y manquassent donc point sur peine de la vie, et que
        toutesfois, ne pouvant perdre la mémoire des bons services qu’il
        avoit receus d’eux, il leur promettoit de procurer envers Amasis de les
        remettre en sa grace le plus promptement qu’il pourroit; et les faire
        revenir en son service, et que pour leur donner les moyens d’attendre
        qu’il le peut faire, outre le payement que Amasis leur faisoit des
        gages de leur service, il leur feroit encore donner du sien propre, la
        paye de trois lunes entieres, les priant tous de ne se point depiter et
        sur tout de croire que c’estoit avec un extreme desplaisir qu’il leur
        faisoit ce commandement, estant plus marry qu’il ne pouvoit leur dire
        de se veoir separé d’eux, en la valeur et fidélité
        desquels il avoit toute sorte d’asseurance.</p>
        <p>Par ses paroles et par les demonstrations qu’il faisoit d’en estre
        marry, il s’acquit non seulement la bonne volonté de ceux qu’il
        licencioit, mais de tous les autres solduriers, et au contraire la
        faisoit perdre à Amasis, qui n’estoit pas un petit advancement
        à l’execution du dessein qu’il avoit fait en soy-mesme, car tout ce qu’il
        ostoit à la nymphe par ce moyen, revenoit entièrement à son advantage. <pb n="343"/></p>
    </div>

</body><back>
<div>
<p/>
</div>
</back></text></TEI>
