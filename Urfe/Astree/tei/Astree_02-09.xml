<?xml version="1.0" encoding="UTF-8"?>
<?xml-model href="https://raw.githubusercontent.com/cligs/reference/master/tei/standard/cligs.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Seconde partie – Livre IX</title>
                <title type="partie">02</title>
                <title type="livre">09</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="publicdomain">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA SECONDE PARTIE D’ASTRÉE</head>
        <head type="chapitre">LE NEUFIESEME LIVRE</head>
        <milestone type="space"/>
        <p>Cependant que Leonide et la venerable Chrisante alloient
        cherchant quelque lieu commode pour s’asseoir, elles apperceurent à
        travers le bois des bergeres qui venoyent vers elles, car les arbres
        qui estoient fort hauts, et assez esloignez les uns des autres, leurs
        troncs fort eslevez, et sans avoir guiere de branches basses, et la
        terre sans ronces ny autre menu bois, ne pouvoient empescher que la
        veue s’estendist fort loin et que l’on ne vist ce qui estoit par
        delà les arbres. Au commencement qu’elles furent apperceues, et
        que Leonide demanda qui elles estoient, il n’y eut personne qui le
        sceut dire; mais s’estant aprochés, Hylas qui estoit parmy
        elles fut incontinent recognu, et bien tost apres les bergeres qui
        estoient Palinice, Circene et Florice, avec lesquelles il s’estoit
        amusé, les ayant rencontrées sur son chemin, sans se
        ressouvenir de l’escritoire, qu’il alloit querir. Et n’eust
        esté qu’elles luy demanderent d’où il venoit et où il alloit,
        il ne pensoit plus à ce qu’il avoit à faire, mais ceste
        demande l’en fit ressouvenir; et les ayant priées de
        l’attendre, il s’encourut prendre l’escritoire, et les ayant
        retrouvées, leur fit entendre les ceremonies du tombeau de
        Celadon, ausquelles elles desirerent d’assister, mais elles
        arriverent trop tard. Leonide qui avoit sceu desja qui elles estoient, voulut les
        attendre, et Hylas qui ne demeuroit jamais muet, eslevant la voix, s’en
        venoit chantant ces vers, à haut de teste. <pb n="356"/></p>
    </div>
    <div class="contentci">
        <milestone type="space"/>
        <head type="chapitre">SONNET</head>
        <h3>Qu’il ne faut point aymer sans estre aymé.</h3>
        <milestone type="space"/>
        <p>Quand je vois un amant transi</p>
        <p> Qui languit d’une amour extreme,</p>
        <p>L’œil triste et le visage blesme,</p>
        <p>Portant cent plis sur le sourcy.</p>
        <milestone type="space"/>
        <p>Quand je le vois plein de soucy,</p>
        <p>Qui meurt d’amour sans que l’on l’ayme,</p>
        <p>Je dis aussi tost en moy-mesme:</p>
        <p> C’est un grand sot d’aymer ainsi.</p>
        <milestone type="space"/>
        <p>Il faut aymer, mais que la belle</p>
        <p>Brusle pour qui brusle pour elle,</p>
        <p>Ou bien c’est pure lascheté.</p>
        <milestone type="space"/>
        <p>L’amour de l’amour est extraicte;</p>
        <p>La charge n’est jamais bien faite,</p>
        <p>Qui panche toute d’un costê.</p>
        <milestone type="space"/>
    </div>
    <div class="contentl">
        <p>A ces dernieres paroles, ces estrangeres furent si proches de
        Leonide et de Chrisante, qu’ayant sceu de Hylas qui estoit la nymphe,
        elles l’allerent saluer, et Chrisante aussi, apres que Leonide leur
        eust fait sçavoir qui elle estoit. Et parce qu’Hylas apportoit
        l’escritoire, et que Phillis s’en rioit: Pensez-vous, dit-il, bergere,
        que je ne sois venu en Forests que pour servir les morts? Tircis qui
        n’a autre affaire y peut bien employer le temps, mais c’est en quoy
        Hylas s’entend le moins; et pource ne trouvez estrange que par une
        honneste permission, je vous die que si vous ne me voulez tel que je
        suis, vous n’esperiez pas de me changer sur mes vieux jours. Phillis
        qui avoit bien d’autres choses en la teste: Je te jure, dit-elle,
        Hylas, que si tu estois d’autre humeur, je ne t’aymerois
        pas tant que je fais. Mais tout ainsi que je ne dois pas esperer
        de te changer, aussi ne faut-il pas que tu penses de me rendre autre
        que je ne suis; et pource, quand je voudray rire, permets que je rie,
        et que je me taise, quand je ne voudray pas parler, et j’en feray
        de mesme te laissant en tes <pb n="357"/> humeurs: avec ceste franchise, nous
        vivrons tous deux bien contens, et sans guiere de peine. – Ah! ma
        maistresse, dit-il, que je vous ayme! mais plustost que je vous
        adore, puis que vous estes de ceste humeur! Je ne pensois pas en
        pouvoir jamais rencontrer une telle. Et en disant ces paroles il luy tenoit les
        jambes embrassées, et la vouloit porter en ses bras, dont elle
        se deffendoit. Chacun rioit de voir la peine de Phillis et l’humeur
        du berger. Et cependant Leonide et Chrisante, ayant trouvé un
        lieu qui leur sembloit commode, prindrent leurs places; car quant à
        Paris, il estoit tousjours aupres de Diane, qui n’estoit point un
        petit desplaisir à Silvandre, n’osant l’approcher pour le respect
        qu’il luy vouloit rendre. Cela fut cause qu’estant privé du bien
        de sa parole, afin d’avoir celuy de sa veue, il fut contraint de se
        mettre vis à vis d’elle. Et lors chacun s’estant assis, Palemon
        et Adraste choisirent leur place au devant de Doris, où ils se
        mirent tous deux à genoux, sans vouloir s’en oster, quoy que
        la nymphe ou la venerable druide leur puissent dire. En fin la bergere
        commença de parler en ceste sorte par le commandement qui luy en
        fut fait.</p>
        <milestone type="space"/>
        <milestone type="space"/>
        <head type="chapitre">HISTOIRE DE DORIS, ET PALEMON</head>
        <milestone type="space"/>
        <p>J’ay tousjours eu ceste opinion, grande et sage nymphe, et
        vous, venerable Chrisante, que s’il y avoit quelque chose entre
        les hommes qui les peust obliger les uns aux autres, ce devoit estre
        l’amitié; et si cela est vray ou faux, j’en laisseray le
        jugement à celles qui ont esté aymées. Tant y a
        que suivant cette croyance, apres l’avoir esté longuement de ce
        berger, je pensay d’estre en quelque sorte obligée de luy
        rendre amitié pour amitié. II est vray que comme
        d’ordinaire, les commandements sont tousjours peu de chose, à
        la naissance de cette bonne, volonté, je ne jugeois pas qu’elle
        peust jamais devenir telle que je l’ay depuis ressentie. Mais elle prit
        insensiblement une si profonde racine par une longue conversation que,
        quand je m’en apperceu, il ne fut plus en ma puissance de m’en
        deffaire; et par ainsi je l’aimay de façon que, s’il m’avoit
        rendu la premiere preuve de son affection, je luy tesmoignay depuis mon
        amitié en tant de sortes que, comme je ne voulois point douter
        de la sienne, <pb n="358"/> aussi ne le pouvoit-il de celle qu’il desiroit
        de moy pour le moins avec la raison. Toutesfois je ne sçay
        comment pour mon malheur, quand il en fut plus asseuré, ce fut
        lors qu’il me fit paroistre d’en avoir plus de meffîance, si
        bien que ce ne luy fut pas assez de me retirer de la frequentation de tous
        ceux que j’avois accoustumé de voir, mais vouloir encore que
        tous les autres fussent privez de la mienne, ne se contentant plus que
        je ne visitasse une seule de mes compagnes, mais si quelqu’une me
        venoit trouver, ce luy estoit chose insupportable.</p>
        <p>Voyez quelle offence il me faisoit ayant une si mauvaise opinion de moy
        par sa jalousie, et jugez, pour Dieu! en quelle extrême
        tyrannie son amitié s’estoit changée, et toutesfois, plutost que
        de luy desplaire, j’esleus de perdre entierement la bonne
        volonté de toutes mes voisines, que de luy donner quelque
        mauvaise satisfaction de moy. Les dieux sçavent avec quelle
        peine je le peus, et non pas que je n’eusse un tres grand contentement
        de faire chose qui luy fust agreable, mais si faloit-il m’y conduire
        avec une grande contrainte, et avec une prudence qui ne fust pas
        moindre pour ne donner occasion de mescontentement à celles que
        j’eslongnois de ma compagnie.</p>
        <p>J’y parvins le plus doucement qu’il me fut possible, et le contentay,
        de sorte qu’il sembloit que j’eusse quelque maladie contagieuse, tant
        je demeurois retirée des bergers et des bergeres, qui me
        souloyent pratiquer. Que si ceste jalousie procedoit de l’affection
        qu’il me portoit, n’estoit-il pas pour le moins obligé de faire
        autant pour moy qu’il me contraignoit de faire pour luy? Mais au
        contraire durant tout ce temps de ma vie que je puis bien apeller
        sauvage (car veritablement telle estois-je devenue pour luy estre
        agreable) de tout le jour je ne le voyois qu’un moment, mais je dis un
        moment si bref qu’en verité, je ne faisois que le veoir, ne me
        donnant ny la commodité ny le loisir de luy pouvoir dire presque
        une parole, sans que le cruel considerast que puis que p’our luy je me
        privois de tout autre, s’il ne pouvoit estre tout le temps à
        moy, il le devoit estre pour le moins la plus grande partie.</p>
        <p>Et jugez si je n’ay pas occasion de dire que son affection s’estoit
        changée en tyrannie, puis qu’encor’il pensoit que je luy en
        deusse de retour, imitant en cela les avares qui au commencement
        retranchent leur depence, sous ombre d’estre bons mesnagers, et en
        fin viennent à une telle espargne qu’ils s’ostentà eux et
        <pb n="359"/> à ceux qui les servent, les moiens de pouvoir vivre.
        Car je croy bien que sa vie n’estoit pas plus agreable que la mienne,
        sinon entant que la sienne estoit volontaire. Et voyez si je l’aimois,
        et si j’estois bonne. Il usa de ceste tyrannie sur moy, sans que j’en
        murmurasse jamais, aussi longuement qu’il luy pleut; et si jamais il
        ne l’eust quittée, jamais je ne m’en fusse soustraitte, et la
        derniere preuve que je luy rendis de mon obeyssance (car telle la
        puis-je dire, et non pas seulement affection) fut telle qu’elle devoit
        estre plus que capable de luy oster tous ces fascheuses et estranges humeurs.</p>
        <p>Il faut que vous sçachiez, grande nymphe, que je suis
        demeurée fort jeune sans pere et sans mere, entre les mains
        d’un frere qui pour avoir plus d’aage que moy, et pour l’amitié
        qu’il m’a tousjours faict paroistre, m’a tenu jusques icy lieu de pere, soit
        en la conduitte de ma personne ou en celle de mon bien, ayant receu en
        toutes les occasions qui se sont presentées tant de bons offices
        de luy, que je puis en cela luy donner nom de pere. Estant tel, jugez
        s’il faloit, et si la raison mesme ne me commandoit que je me
        conformasse le plus qu’il m’estoit possible à toutes ses humeurs
        et volontez, et s’il y avoit apparence que je le deusse contrarier.
        Palemon toutesfois sans consideration de toutes ces choses, vouloit
        qu’absolument je m’en retirasse, non pas que je sortisse de sa maison,
        car il ne voyoit lieu où je peusse aller, mais ouy bien que
        desdaignant ce qui le contentoit, je ne fisse point d’estat de ceux
        qu’il aymoit, voire leur defendisse ma veue. Ceux qui ont esté
        soubs l’authorité d’autruy, sçauront si cela est
        faisable ou non, toutesfois pour luy faire cognoistre qu’il ne voudroit jamais
        tesmoignage de mon amitié que je ne m’efforçasse de luy
        rendre, encore entrepris-je de le satisfaire en cecy.</p>
        <p>Mon frere aymoit entre tous ses voisins un berger qui s’appelloit
        Pantesmon, homme à la verité qui avoit toutes les bonnes
        conditions qui peuvent rendre une personne aggreable. Il estoit sage,
        courtois, plein de respect, officieux, courageux et bon amy, et sur
        tout parmy les bergeres le plus discret de tout le hameau: ces
        qualitez convierent mon frere à l’aymer, et l’amitié
        rapporta une si ordinaire practique entre eux que malaysément se
        voyoient-ils l’un sans l’autre. Or il faut que j’advoue qu’encor qu’il
        eust de l’amitié pour mon frere autant qu’il en pouvoit. avoir,
        toutes-fois l’amour ne laissa de trouver place en son cœur; car je ne
        sçay s’il remarqua quelque chose qui luy pleut en moy, ou si la
        fami- <pb n="360"/> liarité qu’il avoit avec le frere fit naistre de
        la bonne volonté pour la sœur, tant y a qu’il est vray que je
        recognus bien qu’il m’aymoit.</p>
        <p>Et voyez si je ne vivois pas franchement et comme je devois avec
        Palemon: aussi tost que j’en eus cognoissance, je le luy dis, et luy
        allois par apres racontant toutes ses actions, et toutes les
        demonstrations d’amitié que je remarquay en luy. Si j’eusse eu
        quelque dessein, jugez si j’en eusse jugé de ceste sorte! 0
        Dieux! quel respect, quel honneur et quelle soumission me rendoit ce
        berger! Ses merites et son affection estaient bien dignes d’estre
        aimez et mesmes accompagnez de la volonté que mon frere en avoit
        qui, comme j’ay cogneu depuis, faisoit dessein de nous marier
        ensemble. Mais que je ne puisse de ma vie avoir bien, si jamais j’eus seulement
        opinion que je luy peusse vouloir du bien plus particulierement qu’aux
        autres amis de mon frere î au contraire, je recevois sa
        recherche avec plus de froideur que de plusieurs autres. Car sçachant
        qu’il avoit de l’amour pour moy, il me semblait que de le souffrir
        sans peine, c’estoit faire tort à l’affection de Palemon, au lieu
        que les autres n’y estant poussez que de la civilité, ne pouvoient
        me faire ceste offence. Ce fut à celuy-cy que Palemon voulut que
        je deffendisse de me voir.</p>
        <p>Considerez comme je le pouvois faire! Aussi si Pantesmon n’eust eu
        plus de volonté de m’obeyr que ce berger de raison en ce qu’il
        demandoit, je ne sçay comme, à ce coup, j’eusse peu
        luy satisfaire, car en quelle sorte luy pouvois-je interdire la maison de
        mon frere qui l’aimoit peut-estre autant et plus qu’il ne m’aimoit pas? Toutesfois
        quand je le retiray à part, et que je luy fis
        sçavoir ma volonté: Non seulement, me dit-il, je vous
        veux faire paroistre que j e vous ayme par les effets de mon
        amitié, mais par ceux aussi de vostre hayne. Vous me bannissez
        sans raison de vous, et je veux que le tort que vous avez en cela vous
        rende tesmoignage de mon affection, vous faisant voir combien vous
        avez de pouvoir sur moy, puisque sans murmurer je vous obeys en un
        commandement tant injuste. Je me retireray donc de vostre veue pour
        vous contenter. Il est vray que perdant ce bon-heur, je ne perdray
        jamais l’affection que je vous porte, encore que je la doive espreuver
        infructueuse tout le reste de. ma vie. Aussi ne vous ay-je jamais
        aymée que pour vous aymer. – Pantesmon, luy dis-je, l’entiere
        puissance que vous me donnez sur vous, me liarité qu’il avoit
        avec le frere fit naistre de la bonne
        volonté pour la sœur, tant y a qu’il est vray que je recognus
        bien qu’il m’aymoit. Et voyez si je ne vivois pas franchement et comme
        je devois avec Palemon: aussi tost que j’en eus cognoissance, je luy dis, et luy
        alllois par apres racontant toutes ses actions, et toutes les
        demonstrations d’amitié que je remarquay en luy. Si j’eusse eu
        quelque dessein, jugez si j’en eusse jugé de ceste
        sorte! O Dieux! quel respect, quel honneur et quelle soumission me
        rendoit ce berger! Ses merites et son affection estoient bien dignes
        d’estre aimez et mesmes accompagnez de la volonté que mon frere
        en avoit qui, comme j’ay cogneu depuis, faisoit dessein de nous
        marier ensemble. Mais que je ne puisse de ma vie avoir bien, si jamais j’eus
        seulement opinion que je luy peusse vouloir du bien plus
        particulierement qu’aux autres amis de mon frere! au contraire, je
        recevois sa recherche avec plus de froideur que de plusieurs autres.
        Car sçachant qu’il avoit de l’amour pour moy, il me sembloit
        que de le souffrir sans peine, c’estoit faire tort à l’affection de
        Palemon, au lieu que les autres n’y estant poussez que de la
        civilité, ne pouvoient me faire ceste offence. Ce fut à
        celuy-cy que Palemon voulut que je deffendisse de me voir.</p>
        <p>Considerez comme je le pouvois faire! Aussi si Pantesmon n’eust eu
        plus de volonté de m’obeyr que ce berger de raison en ce qu’il
        demandoit, je ne sçay comme, à ce coup, j’eusse peu
        luy satisfaire, car en quelle sorte luy pouvois-je interdire la maison de
        mon frere qui l’amoit peut-estre autant et plus qu’il ne m’aimoit pas?
        Toutesfois quand je le retiray à part, et que je luy fis
        sçavoir ma volonté: Non seulement, me dit-il, je vous
        veux faire paroistre que je vous ayme par les effets de mon
        amitié, mais par ceux aussi de vostre hayne. Vous me bannissez
        sans raison de vous, et je veux que le tort que vous avez en cela vous
        rende tesmoignage de mon affection, vous faisant voir combien vous
        avez de pouvoir sur moy, puis que sans murmurer je vous obeys en un
        commandement tant injuste. Je me retireray donc de vostre veue pour
        vous contenter. Il est vray que, pendant ce bonheur, je ne perdray
        jamais l’affection que je vous porte, encore que je la doive espreuver
        infructueuse tout le reste de ma vie. Aussi ne vous ay-je jamais
        aymée que pour vous aymer. – Pantesmon que vous me donnez sur
        vous, me <pb n="361"/> fait avoir plus de regret de vous esloigner de moy
        que je n’eusse pas estimé. Et suis bien marrie que vous m’ayez
        trouvée en estat que je ne puisse disposer de ma volonté; car
        vos merites et l’affection que vous me faites paroistre me font
        avoir du desplaisir de ne pouvoir d’avantage pour vous. Mais croyez-moy
        pour veritable, et soyez asseuré que ce n’est point sans raison
        ny sans regret que je vous fay ceste priere. Si vous pouviez avoir
        quelque esperance en moy, vous auriez plus de subject de vous fascher; mais
        puis que cela n’est pas, quel plaisir auriez-vous, si vous
        m’aimez, de me rendre miserable, sans qu’il vous en revienne autre
        advantage que mon desplaisir? – Il ne faut point, me respondit-il, que
        vous me le persuadiez avec plus de paroles; mon affection qui tient
        entierement le party de vostre volonté, m’en represente plus
        que je ne vous sçaurois dire. Je feray jusques à la mort tout
        ce que vous m’ordonnerez, sans autre dessein que celuy de vous obeir.
        Toutesfois si mon affection, si mes services et si mon obeissance en
        ceste derniere action doivent esperer quelque chose de plus avantageux
        que d’estre chassé de vostre presence sans aucune demonstration
        d’amitié, je vous supplie, et si toutes ces choses n’ont point
        de pouvoir envers vous, et que ma consideration ne soit point assez
        forte, je vous conjure par ce que vous aymez le plus et qui peut-estre
        est la cause que vous me bannisez ainsi, que pour la fin de mon espoir
        et pour la derniere importunité que vous recevrez de cet
        infortuné amant, vous me permettiez qu’en vous disant ce
        dernier et eternel Adieu, je puisse vous baiser et la bouche et la sein. Je
        rougis certes, ô grande nymphe, en le racontant (dit-elle, se
        mettant une main de honte sur le visage) mais il faut que je l’advoue,
        il est vray, je luy permis, me semblant que sa bonté m’y
        obligeoit, et de plus que j’eusse fait tort à l’amitié
        que je portois à Palemon, si je n’eusse accordé la
        requeste qu’il me faisoit en me conjurant par luy. Incontinent apres il
        partit, et depuis il ne s’est jamais trouvé en
        lieu où il m’ait peu voir.</p>
        <p>Or toutes ces preuves de mon amitié n’estoient-elles capables
        d’obliger à jamais envers moy cet ingrat et mescognoissant
        berger? Et toutesfois il advint au contraire; car tant s’en falut
        qu’il m’en sceut gré, que depuis je ne le vis plus, je ne
        diray pas comme amant, mais non pas mesme comme amy. Je voulus
        sçavoir l’occasion de sa retraitte, et une de mes plus fidelles amies qui
        l’alla trouver de ma part ne me raporta autre responce de luy que ce mot: <pb n="362"/></p>
    </div>
    <div class="contentci">
        <milestone type="space"/>
        <p>Amour chasse l’Amour comme un clou chasse l’autre.</p>
        <milestone type="space"/>
    </div>
    <div class="contentl">
        <p>Je jugay alors deux choses: la premiere, qu’estant
        devenu amoureux de quelque autre bergere, il avoit par ceste seconde amour chassé
        la premiere qu’il me portoit; et l’autre qu’avec mespris il me
        conseillot d’en faire de mesme. Si cela me fut fascheux à
        supporter, je n’ay point affaire de le redire, et m’en tairay quand
        ce ne seroit que pour ne fortifier point d’avantage ce glorieux berger en
        la bonne opinion que sa vanité luy donne; mais fasse le Ciel
        que nos plus grands ennemis en ressentent les moindres traits! Or
        estant ainsi delaissée, encor qu’il me fust infiniment
        necessaire de m’armer contre cest accident de quelques bonnes et fortes
        armes, si ne voulus-je me servir de celles que cet ennemy m’avoit
        envoyées, tant pour les juger honteuses que pour ne me
        prevaloir de chose qui vinst d’une personne a qui j’avois si peu d’occasion de
        vouloir du bien; outre que les meprisant comme siennes, je les
        croyois indignes de moy, et infideles, aussi bien que j’estimoy leur
        inventeur perfide. Je recourus donc à d’autres qui estoient plus tardives
        certes en leurs effects, mais aussi plus selon mon humeur, qui furent
        celles du temps; le temps, dis-je, fut l’arme et celuy mesme qui
        m’enseigna de me servir de ceste arme. Le temps fut mon medecin et ma
        medecine. Et à la verité, selon la coustume des choses
        qui se font lentement, le bien de ceste guerison n’a pas esté
        pour un jour, ny la deffence de ses armes pour un assault seulement,
        mais, Dieu mercy! pour le reste de ma vie. Je dis Dieu mercy! avec
        beaucoup de raison. Car, grande nymphe, quand je repasse par ma
        memoire la vie que j’ay faite, tant que ce perfide a monstré de m’aimer,
        et que je represente celle où je suis à ceste heure, il
        faut par force que j’advoue qu’il m’a plus obligée en me
        trahissant, que Pantesmon en m’obeyssant; car ce n’estoit pas vivre,
        mais estre esclave, que de demeurer en l’estat où sa tyrannie
        me retenoit. Or ce desloyal estant, comme je crois, envieux de la
        douceur de ma vie, ou n’estant pas content d’avoir triomphé une
        fois de moy, a voulu rebastir ses trahisons. Et comme au commencement il me surprit
        par soubmissions et par de tres-grandes demonstrations d’une violente
        amitié, il a creu en pouvoir faire de mesme à ce coup;
        et c’est pourquoy vous le voyez, ô grande <pb n="363"/> et sage
        nymphe, à genoux devant moy, usant des paroles telles que ceux
        qui ayment veritablement ont accoustumé de dire. Mais il n’a pas
        consideré que m’estant recogneue plus foible de ce
        costé-là que de tout autre, j’ay tasché de m’y
        fortifier d’avantage, et me semble que son opinastreté devroit
        estre desormais vaincue par la resistance que je luy ay faite, si ce
        n’estoit que, comme je croy, il ayme mieux se travailler et me
        desplaire, que de vivre en repos; et semble qu’il cherisse d’avantage
        ce qui m’ennuye, que ce qui luy peut estre profitable.</p>
        <p>Il continue donc ses feintes, et renouvelle au lieu d’amour un si
        aspre desdain en mon ame, que sa veue m’est plus insupportable que sa
        perfidie ne me le fut jamais, et faut advouer qu’il vient fort bien
        à bout de son dessein, si son dessein est de me deplaire. Que
        si cela n’est pas, comme il jure, et comme il tasche de me persuader, et
        que par juste punition des dieux, il ayt veritablement rallumé
        sa flame esteinte, à qui faut-il qu’il s’en prenne qu’à
        luy-mesme, puis qu’il est le seul autheur de son mal, et que c’est
        luy qui s’est preparé ce supplice, sans que j’y aye rien
        contribué du mien, non pas les vœus seulement? J’advoue qu’en
        me vengeant de la meschanceté qu’il m’a faicte, et que se
        chastiant de sa perfidie, par les mesmes armes dont il m’avoit
        offencée, il est homme plus juste qu’il n’est bon amant. Mais
        pourquoy m’accuse-t’il de sa peine, moy, dis-je, qui ne veus pas
        mesme avoir memoire qu’il soit au monde? Ou pourqouy veut-il que je luy
        remette les armes en la main, desquelles en pensant me blesser il
        s’est offencé luy-mesme? C’est une trop lourde imprudence de chopper
        deux fois contre un mesme bois. Il ne doit point esperer cela de moy,
        qui ay les images de ma vie passée trop vives encor en l’ame
        pour ne les veoir point toutes les fois que je tourne les yeux sur lui.
        Qu’il se retire donc et me laisse jouyr du bonheur qu’il m’a luy-mesme
        acquis, quoy que ç’ait esté avec un dessein bien
        contraire. Mais si le Ciel, selon sa coustume, a tiré du mal
        qu’il me preparoit un si grand bien pour moy, qu’il ne soit point
        marry, si j’en jouys, et si je sçay mieux me prevaloir de la
        faveur qu’il m’a faite en cela, que luy de celles que je luy ay faites
        par le passé, et qu’il juge et confesse que justement le Ciel a
        pris la cause et la deffence de mon innocente amitié contre la
        personne la plus ingrate et la pus perfide qui ai jamais esté
        bien aymée. Que si, comme les joueurs qui perdent, il demande
        quelque chose pour sa derniere main, voicy, sage et grande nymphe,
        <pb n="364"/> tout ce que je puis pour luy: je luy avoueray que je
        suis assez satisfaite de son ingratitude, que je luy quitte l’offence,
        que le vengeance qu’il m’a faite me plaist, voire, afin qu’il se
        retire entierement de moy, que j’ay pitié de son mal, mais que cela
        luy suffise, et qu’il ne m’importune plus. Ainsi finit la bergere avec
        une telle emotion, que le couleur qui luy
        en estoit venue au visage, la rendoit plus belle qu’elle ne souloit
        estre. Et lors que Leonide cogneut qu’elle ne vouloit rien dire
        d’avantage, elle fit signe à Palemon de respondre, s’il avoit
        à dire quelque chose contre ce qu’elle leur avoit fait entendre.</p>
        <p>Alors, le berger se relevant, apres avoir salué la nymphe, luy parla de ceste sorte:</p>

        <milestone type="space"/>
        <milestone type="space"/>
        <head type="chapitre">RESPONCE DU BERGER PALEMON</head>
        <milestone type="space"/>
        <p>Grande nymphe, je cognoy bien estre tres-veritable, ce
        que j’ay tousjours ouy dire de la divinité: que jamais les dieux et
        déesses n’entrent en un lieu sans y faire quelque bien, puis
        que vous qui, par vostre merite et vostre condition, en representez
        l’image parmy nous, n’avez presque esté plustost en ce lieu que me
        voilà detrompé et sorty de l’erreur où j’ay si
        longuement vescu, si toutesfois on peut appeler vie ce qui raporte
        plus de mal que la mort mesme. J’advoue que tout ce que ceste belle bergere
        vient de vous raconter est veritable, et que je luy ay plus
        d’obligation encore qu’elle ne sçauroit dire; mais si faut-il
        qu’ayant ouy de sa bouche ce qu’elle vient de me reprocher, je me
        plaigne que le Ciel, comme envieux de mon ayse, m’ait caché la
        plus grande partie de mon bon heur. Et croyrois d’avoir plus d’occasion
        de m’en douloir et de l’accuser d’injustice, si je ne cognoissois bien
        que c’est ainsi que tous les hommes sont traitez, afin qu’il n’y ayt
        point çà bas de parfait contentement. Toutesfois, si
        faut-il que l’on me permette de me douloir du tort que ceste bergere a
        fait à l’amitié qu’elle m’avoit promise, puis qu’elle ne
        peut trouver occasion de se douloir de la mienne que par le
        soupçon, et se desguisant à mon desadvantage ce qu’au
        contraire elle devoit prendre pour plus grande asseurance de mon
        affection. Mais comment, ô Amour, m’oseray-je plaindre
        <pb n="365"/> d’elle, puis que tu me commandes de ne trouver mauvais
        chose qu’elle veuille faire? Je n’useray donc point de plainte, car
        mon cœur ne la desdira jamais en rien. Mais, ô sage nymphe,
        j’essayeray, en vous disant la verité, de vous faire entendre
        que Palemon sçait aimer, et que c’est sans raison que Doris a
        creu le contraire. Et pour commencer, et ne point user de longs
        discours, elle advoue que je l’ay aimée et qu’elle m’a aimé, mais que me
        reproche-t’elle pour avoir sujet de rompre ceste amitié? Que
        j’ay esté jaloux, et je confesse que je l’ay esté; mais
        si elle m’a aimé, ainsi qu’elle dit, pour avoir recogneu que
        je l’aimois, comment a-t’elle eu agreable mon amitié, et non
        point l’effect de mon amtitié? Si tous ceux desquels elle estoit veue
        me donnoient de la jalousie, et si leur conversation, leurs paroles,
        voire leurs regards mesmes estoient soupçonneux, n’estoit-ce un
        tres-certain tesmoignage que je l’amois infiniment? Elle dit
        toutesfois que de douter d’elle, c’estoit l’offencer et en faire un
        sinistre jugement. Ah! grande nymphe, si cette bergere sçavoit
        aussi bien aimer que ses yeux se sçavent faire adorer, ne
        diroit-elle pas plustost que c’estoit un extreme amour et la trop bonne
        opinion que j’avois d’elle qui me le faisoient faire? Car si je ne
        l’eusse creue digne d’estre servie de tous, comment eussé-je
        creu que tous l’eussent servie? Mais si je n’eusse eu cette creance,
        comment eussé-je esté jaloux de chacun? Ceste jalousie
        donc, ô belle Doris, n’est point un moindre signe d’affection
        et d’une tres violente amour, et les souspirs et les larmes dont les
        amans vont noiant les mains de leurs bien-aymées, puis qu’elle naist
        de la cognoissance de la perfection de la personne que l’on ayme, et
        les souspirs et les larmes procedent le plus souvent de la cruauté seulement qu’ils
        trouvent en elle, ou du tourment qu’ils en ressentent.</p>
        <p>Cognoissant donc, grande nymphe, que j’estois jaloux, ne devoit-elle
        pas augmenter la bonne volonté qu’elle me portoit, pour
        balancer en quelque sorte la pesanteur que j’allois adjoustant à la
        mienne? Au contraire, qu’est-ce que sa cruauté, ou pour le
        moins sa mescognoissance, luy conseilla de faire? Vous l’oyez de sa
        propre bouche? Elle se deslie de ceste estroitte amitié que
        tant de services, que tant de cognoissances d’une vraye affection,
        devoient avoir rendue indissoluble, et pour s’en donner quelque
        pretexte, se figure des refroidissements de mon costé, et des
        nonchalances, qui helas! n’estoient qu’en son opinion. <pb n="366"/> Elle
        dit qu’en ce temps-là je ne demeurois guiere aupres d’elle.
        Quand je considere ce reproche, il faut en fin que j’advoue que toutes
        les actions peuvent estre soupçonnées contraires au
        dessein de celuy qui les fait, puis que les effets mesmes qui s’en
        produisent, ne sont le plus souvent apperceus de ceux qui y ont le
        plus d’interest. Si je vous demande, ô belle Doris, quelle opinion
        vous avez eue de moy dés le commencement que ma fortune
        m’appella prés de vous, pour ne vous contredire, je m’asseure
        que vous avouerez que je vous ay aimée et servie avec autant
        d’affection que jamais berger ait peu aymer ou servir. Or maintenant,
        n’ayez point desagreable, je vous supplie, que devant
        ceste grande nymphe, et ceste venerable druide, je vous conjure de
        dire quelle a esté la bergere pour qui je vous ay changée, et
        à qui vous m’avez veu rendre du devoir, ou seulement l’avez ouy
        dire. Que si vous n’en sçavez point, et si vous confessez que
        mon affection n’a point esté distraite ailleurs, pourquoy vous
        plaignez-vous, et pourquoy avez-vous soupçonné mes
        actions tout au contraire de mon dessein? C’estoit, ce me semble,
        tres-mal conclure à vous? Palemon m’a aimée, mais parce
        qu’il ne me voit pas si souvent que de coustume, il ne m’ayme plus.
        Tant s’en faut, n’estiez-vous point plus obligée par les loix
        de l’amitié de dire: Si mon berger ne me voit point si souvent que
        de coustume, je sçay que c’est quelque necessaire contrainte
        qui l’empesche. Compatissant ainsi au mal que je souffrois esloigné
        de vostre presence, et jugeant autruy par vous-mesme, vous n’eussiez
        pas offencé si cruellement celuy qui n’offença jamais
        l’affection qu’il vous a promise. Mais me direz-vous, que vouloient
        donc signifier ces demy-moments qui à peine vous pouvoient
        retenir auprés de moy, au lieu qu’auparavant les jours les plus
        longs ne vous pouvoient pas contenter? Je le vous diray, ô sage
        nymphe, et je m’asseure qu’en m’escoutant vous ne ferez point un si
        sinistre jugement de moy, que ceste belle a fait de ma fidelité,
        et seulement je la supplie de se ressouvenir de la vie que je menois
        en ce temps-là, et parmy quelles compagnies on me voyoit demeurer.
        Je puis dire avec verité, ô grande nymphe, que jamais
        homme n’a vescu plus sauvagement que moy, non pas mesme ceux qui font
        profession de ne demeurer que parmy les rochers, et les deserts, sinon
        durant les moments que mon affection me contraignoit une fois le jour
        de la voir. Car dés que la clarté commençoit <pb n="367"/> de
        paroistre, je sortois de ma cabane, et loing de toutes
        les compagnies, je ne revenois que la nuict ne fust close, demeurant
        quelquefois caché dans les antres les plus retirez, et
        quelquefois dans le plus haut des montagnes, tellement seul que rien
        que mes pensées ne pouvoient me trouver; mais elles ne tenoient
        aussi si bonne compagnie qu’elles me contraignoient bien souvent de
        mettre en lieu d’où je peusse voir l’endroit de sa demeure, me
        semblant que les heureuses murailles où elle estoit, me
        rapportoient une espece de consolation qui n’estoit pas petite, sans
        que rien me retirast de ceste sorte de vie, non l’amitié de mes
        voisins, non le devoir de mes parens, non le soucy de mes troupeaux
        bien aymez, ny bref que l’on peust dire de moy, sinon le seul desir
        de sa veue dont je jouissois tous les jours une fois, mais si peu de
        temps, à mon grand regret, que quand je m’en retournois, il
        me sembloit que je ne faisois que d’y arriver. Et toutesfois celle qui se
        deult de ceste vie, en estoit la seule cause, et l’extreme affection
        que je luy portois m’empeschoit de la luy desouvrir.</p>
        <p>Or, sage et grande nymphe, j’ay tousjours eu ceste opinion que celuy
        qui ayme comme il doit, doit avoir plus cher l’honneur de la personne
        aimée que le contentement qu’il en peut retirer. La malice des
        hommes mal pensants n’ayant jamais esté si foible, qu’elle
        n’ayt tousjours trouvé sujet de s’emploier où il luy a pleu, ne
        luy fit en ce temps-là plus de grace à nostre
        amitié qu’elle a accoustumé de faire à toutes les
        autres plus remplies de vertu, de sorte que nostre ordinaire
        frequentation fut desapreuvée, et donna sujet à ces
        malins d’en parler assez mal à propos, si sourdement toutesfois
        que les autheurs de ces impostures, quelque diligence que j’y
        employasse, me furent tousjours de sorte incognus, que je ne pus
        trouver à qui m’en prendre. Que pouvois-je faire en cela?
        D’entreprendre un bien long voyage? je n’estois pas maistre
        entierement de mes actions; de cesser de l’aymer? j’eusse plustost
        cessé de vivre. Puis donc que notre trop grande pratique estoit
        celle qui donnoit quelque apparence de verité à leur
        medisance, à quoy me devois-je plustost resoudre qu’à
        l’interrompre pour quelque temps, et à payer ainsi plustost aux
        despens de mon contentement que de sa reputation la faute de ces
        meschantes ames? Que si elle se plaint que je ne luy en aye rien dit
        jusques à cette heure, qu’elle se plaigne aussi que je l’ay
        trop aymée, car veritablement ç’a esté pour l’avoir
        trop aymée, que j’ay plustost choisi de me priver du bon heur
        de sa veue, <pb n="368"/> voire mesme la laisser en doute de mon affection,
        que de luy dire l’occasion qui me faisoit vivre avec elle de ceste
        sorte, de peur de luy faire part de l’ennuy que j’en ressentois,
        sçachant assez qu’elle qui avoit tousjours si curieusement
        conservé sa vie exempte de ces calomnies, ne les
        sçauroit supporter qu’avec de trop grands desplairs. Or considerez, grande
        nymphe, par ce veritable discours, si tels
        effects se voyent parmy les vulgaires affections, et de là
        prenez cognoissance, s’il vous plaist, de quelle qualité doit
        estre la mienne, et si estant telle, c’estoit sans raison qu’elle
        demandoit à ceste bergere de grandes preuves de la sienne, puis
        que l’amour ne se paye qu’avec l’amour. Et toutesfois ce qui advint de
        Pantesmon qui est, ce me semble, le plus grand suject de plainte
        qu’elle ayt contre moy, ne proceda pas seulement d’une jalousie mal
        fondée, comme elle dict, mais de beaucoup de raison. Car ainsi
        qu’elle vous a advoué, ce berger est tel, et a tant de bonnes
        conditions qu’il est plus croyable que celle qu’il recherchera le doive
        aimer que mespriser. De plus l’amitié que son frere luy portoit,
        ne m’estoit point suspecte sans cause, mais encore plus, le bon
        accueil qu’elle luy faisoit, qui à la verité estoit tel,
        qu’ayant, comme elle dit, si bien recogneu ma jalousie par le
        passé, elle avoit plus de tort d’en user ainsi, que moy de
        penser quoy que ce fust à son desadvantage; et de fait, qu’elle
        die si cela ne fut pas cause que tout ouvertement on parloit de leur
        mariage. Si oyant ces nouvelles, je n’eusse point esté esmeu,
        n’eussé-je pas plus offencé nostre amitié qu’elle
        son frere, en faisant ce que je requerois? Que si l’amitié a
        plus de privilege que l’amour, elle a bien quelque occasion de se
        douloir de moy. Mais si cela n’est pas, pourquoy trouve-t’elle
        estrange que mon amour ait voulu triompher de l’amitié
        qu’elle portoit à son frere?</p>
        <p>Et c’est d’icy, grande nymphe, que tous mes malheurs ont pris leur
        origine. Car luy reprochant la bonne chère qu’elle faisoit
        à ce berger, elle me respondit que l’amitié que son
        frere luy portoit en estoit la cause; mais quand je luy repliquay que le
        bruit de leur mariage estoit si commun qu’il m’estoit impossible de
        vivre tant qu’il continueroit, et que je verrois le contentement de
        qui elle prefereroit. Et à quoy est-ce (me dit-elle, en changeant
        de visage) que vostre bizarre soupçon me veut encores contraindre?
        – Vous le nommerez, luy dis-je, comme il vous plaira, mais je
        n’auray jamais repos que je ne voye ce berger eslogné de vous. – Et
        <pb n="369"/> bien (me dit-elle d’une voix toute alterée) je vous
        contenteray encor en cecy, et Dieu vueille que ce soit la derniere
        fois que vous prendrez de semblables humeurs. Elle profera de sorte ces
        paroles, qu’elles redoublerent beaucoup plus mon soupçon que si
        elle m’eust avec quelque excuse entierement refusé. Ce qui me
        fit resoudre d’en apprendre une fois en ma vie la verité, et
        pour m’en esclaircir mieux, je ne voulus me fier qu’à mes yeux
        propres. O malheureuse meffiance! ô dommageable resolution! qui
        depuis m’a cousté tant d’ennuis, de travaux et de larmes! En
        ce dessein donc, j’espie le temps que Pantesmon la vint trouver en
        sa chambre, car de fortune ce jour elle tenoit le lict, fust de
        desplaisir, fust pour quelque legere maladie. Et passant par une
        montée desrobée qui entroit dans le logis, je vins par
        un passage caché me mettre en un cabinet dont la porte respondoit
        sur le lict. Mon malheur fut tel que par la fente des aix, je peux
        voir tout ce qu’ils firent, mais pour estre trop esloigné, je n’en
        ouys une seule parole. Je vis donques, et trop certes pour mon
        contentement, que le berger s’assit d’abord sur le pied du lict, et
        apres luy avoir pris la main, qu’il baisa plusieurs fois sans
        resistance, parla fort long temps la teste nue. Je vis qu’elle luy
        respondoit, et à ce que je pouvois remarquer à son
        visage, ce n’estoient point paroles de courroux. Que si la fortune
        m’eust permis de voir aussi bien celuy de Pantesmon, peut-estre y
        eussé-je apperceu quelque mescontentement, qui m’eust
        contenté, mais il me tournoit presque le dos pour luy parler
        plus bas. Et lors que j’estois en ceste peine, je vis que tout
        à coup il se jetta à genoux, et elle se releva un peu sur le lict,
        et apres se pencha et le baisa. Dieux! quel coup de cousteau
        receus-je, mais plus encore quand le berger ne se contentant point de
        ces extraordinaires faveurs, luy descouvrit le sein, et sans
        resistance le luy baisa. Amour! quel devins-je? mais, ô dieux! quel
        devois-je devenir? Je ne sçay comme je pus le souffrir et
        vivre, si ce n’est que tout ainsi que mon affection estoit celle qui
        m’en faisoit avoir de si extremes ressentiments, elle-mesme aussi me
        donnoit de la constance de supporter ce que je pensois luy estre
        agreable. Pantesmon partit et je partis aussi, luy pour moy mal
        satisfait, et moy pour luy entierement desesperé. Voyez comme
        Amour nous chastioit l’un par l’autre! Or dites-moy, je vous supplie,
        sage nymphe, eussiez-vous, creu que
        j’eusse aimé, si je n’eusse point ressenty un coup si sensible?
        <pb n="370"/> Et le ressentiment pouvoit-il estre accompagné de plus
        de discretion que de n’en parler à personne? J’advoue que
        j’essayay de r’avoir ma liberté; et lors que je trouvois plus
        de difficulté à démesler les liens dont elle me
        tenoit pris, je dis plusieurs fois en moy-mesme, qu’il falloit couper
        ceux qui ne pouvoient estre dénouez. Et sur le point que je
        faisois le plus d’effort contre ma volonté, il est vray qu’elle
        m’envoya l’une de ses amies. Mais quel pouvois-je penser que fust ce
        message, qu’une continuation de sa tromperie? Estoit-il possible de
        desmentir de si fideles tesmoins que mes propres yeux? Sur ceste
        creance je luy fis, tout en cholere, la responce dont elle se plaint:
        à sçavoir, qu’un clou chasse l’autre; mais quel moindre
        reproche luy pouvois-je faire, ayant opinion d’avoir esté si
        ingratement trahy? Outre que j’y estois obligé par les loix de
        mon affection, qui ne me pouvoient permettre de luy mentir à
        ceste fois, non plus que je n’avois jamais fait par le passé.
        Si elle le print autrement que je ne l’entendois, son innocence en estoit
        la cause, et l’erreur en quoy j’estois me faisoit parler ainsi.</p>
        <p>Je voulois bien qu’elle cogneust que je sçavois qu’une autre
        amour avoit chassé la mienne de son cœur, et toutesfois la
        crainte que j’avois de luy donner du desplaisir, m’a jusques icy
        privé de mon plus grand contentement. Car lors que quelquefois
        je me resolvis de luy faire les reproches que je pensois estre dignes
        d’une si grande trahison, amour qui a tousjours eu le plus de force de
        mon ame, m’en empeschoit, et me faisoit changer d’advis, en me
        disant, que ce seroit trop offencer celle que j’avois tant
        aymée, de luy faire honte d’une aussi grande faute, et tant indigne d’elle, et que
        je me devois contenter d’estre hors de la tromperie où j’avois
        esté si longuement retenu. Je creus ce conseil tres-mauvais pour
        moy; car c’est sans doute que si dés le commencement je luy
        eusse dict ce que j’avois veu, elle m’eust raconté ce qu’elle
        avoit fait, et ainsi j’eusse eu autant de bon-heur et de contentement
        que j’ay souffert depuis de sanglants desplaisirs. Au contraire
        m’eslongnant entierement d’elle, je ne peus de long temps
        sçavoir que Pantesmon ne la voyoit plus, et le mal estoit que
        mesme je n’osois demander de leurs nouvelles, pour
        ouyr chose qui accreust mon regret.</p>
        <p>Enfin mon amour plus forte que ny ma resolution, ny ma colere, me
        ramena peu à peu aupres d’elle, et dés la premiere veue,
        ayant oublié tous les outrages que je pensois avoir receus,
        <pb n="371"/> me voilà plus à elle que je n’avois jamais
        esté. Mais quelle la retrouvay-je? C’estoient bien ces mesmes
        yeux, ceste mesme bouche, et ceste mesme beauté, mais non pas
        ceste Doris qui à mon depart n’estimoit que Palemon, n’aymoit
        que Palemon, et ne caressoit que Palemon. A ce triste retour, je ne
        vis plus que desdain, je ne recognus que hayne, et ne ressentis que
        rigueur; de sorte que jusques icy il m’a esté impossible de luy
        faire entendre le sujet que j’avois eu de m’en retirer, parce que jamais
        elle n’a voulu souffrir que je luy aye parlé qu’à discours
        interrompus. Or si toutes ces choses ne sont des preuves d’une
        tres-fidelle, et tres-violente affection, je ne veux point qu’elle me fasse de grace,
        encores, ô grande nymphe, que la grace que je demande n’est
        point pour faute que j’aye faite contre l’amour, mais seulement pour l’ennuy
        que je luy puis avoir donné en l’aymant plus, peut-estre,
        qu’elle ne croyoit pas. Que si l’amour me permettoit de me plaindre
        d’elle, aussi bien que je le pourrois faire avec raison, je dirois
        qu’elle a fait un tort extreme à l’amour, à Doris et
        à Palemon. Car amour se peut plaindre qu’elle a estaint les feux
        qui estoient allumez en elle d’une si pure flame que la vertu mesme
        n’eust point esté offencée d’en brusler; elle les a
        estaintes, dis-je, pour allumer celles du despit, si noires de
        fumée, qu’au lieu d’esclaircir, elles ne remplissent son ame
        que de tenebres et de confusion. Mais Doris se plaindra bien d’avantage
        qu’une si legere opinion l’ayt
        rendue parjure, luy faisant rompre les sermens si souvent rejurez
        à ce berger desastré, de ne changer jamais de
        volonté. Et que pourroit-elle respondre à Palemon, s’il
        luy disoit: Est-il possible, mescognoissante bergere, que tant
        d’années de service, tant de tesmoignages d’affection, et tant
        d’asseurance de ma fidelité, ne vous ayent peu oster la
        croyance que si desadvantageusement vous avez conceue de moy? Et bien! j’ay
        esté jaloux: mais ne sont-ce pas des fruicts de l’amour?
        pourquoy non jaloux, si amoureux? et de qui jaloux, sinon de ce que
        j’ayme? Et toutesfois soit ainsi que ceste jalousie soit une faute, et
        qu’il la faille punir, le juge n’est-il pas cruel qui esgale le
        supplice au peché? Or sus, qu’il soit encor permis de
        l’esgaler, et que œil pour œil, et bras pour bras, doive expier le
        faute, comment est-ce qu’estant jaloux de vous, je devois estre puny?
        Par le mesme supplice, c’est à dire que si je vous
        offençois <pb n="372"/> estant jaloux de vous, vous me deviez
        chastier estant jalouse de moy. O que ceste action eust esté
        glorieuse et digne veritablement d’une personne qui aymoit! Mais, me
        direz-vous, vous vous estes eslongné de moy, vous m’avez
        quittée, et vous estes rendu incapable de ce traictement. Et
        bien! faisons la mesme ordonnance de punition contre ceste faute que
        contre la premiere. Je me suis esloigné de vous: il faut que
        vous vous esloignez aussi de moy. Mais quoy? peut-estre
        l’avez-vous desjà fait, et qui sçait si en cest
        eslongnement vous ne m’avez point plus offencé? Posons
        toutesfois que la chose soit esgale. Puis donc que vous me voulez
        chastier tout ainsi que je vous offence, et non point d’avantage,
        à ceste heure que je retourne à vous avec desplaisir
        extreme de tout ce qui s’est passé, n’estes-vous obligée
        d’en faire de mesme? Me voicy à vos genoux avec les repentirs
        les plus cuisants qu’un amant puisse ressentir: est-il possible que
        vostre courroux se puisse estendre plus outre, et que le souvenir de
        ce que je vous ay esté, ne vous esmeuve à me rendre le
        bonheur, duquel le souvenir des offences que vous avez opinion d’avoir
        receues de moy m’a privé depuis un si long siecle? Donc Amour
        qui est le plus grand de tous les dieux, et qui est la chose du monde
        la plus forte, à ce coup cedera sa place à l’offence et
        au desdain. Ainsi dit Palemon, et desjà Leonide et Chrisante
        se preparoient de dire ce qui leur en sembloit, quand l’autre berger se hasta de leur
        faire entendre ses raisons de ceste sorte.</p>

        <milestone type="space"/>
        <milestone type="space"/>
        <head type="chapitre">HISTOIRE DU BERGER ADRASTE</head>
        <milestone type="space"/>
        <p>Je vous conjure, grande et puissante nymphe, et vous
        sage et venerable Chrisante, de surseoir le jugement que vous voulez donner jusques
        à ce que vous m’ayez ouy, et vous fais ceste adjuration par la
        plus sincere, fidelle et patiente amour, qui jamais ayt esté,
        à fin qu’avec une plus grande cognoissance de nostre different,
        vous puissiez mettre une juste conclusion à nos peines et
        inquietudes. J’ay aymé ceste bergere depuis le berceau, et tant
        s’en faut que j’aye jamais cessé de l’aymer, que, comme en
        tout autre chose, je suis tousjours allé croissant en la
        volonté que j’ay de luy faire service. J’ay souffert ses
        desdains, j’ay patienté que son amitié devant mes yeux
        fust toute à un autre. <pb n="373"/> La longueur du temps ne
        m’a point diverty de mon dessein, ses rigueurs ne m’en ont point
        distrait, et je n’ay peu toutesfois jusques icy lui faire changer la
        moindre de ses cruatez. Je sçay que les deffaveurs qu’elle me
        faisoit estoient par elle mises en compte de faveurs à Palemon,
        qu’ensemble ils se sont mocquez de mon amour et de ma patience, et que
        trop cruellement elle m’a mesprisé. Mais à quoy m’a servy
        ceste cognoissance, sinon à rendre ma vie plus fascheuse, et
        à rengreger d’avantage mes insupportables desplaisirs? Car ils
        ont esté tellement inutiles à me divertir de son service,
        que plus j’y rencontrois de difficultez et de peines, plus se
        renforçoit la violence de mon affection. Dieux! qu’un homme
        attaint de ce mal est peu sage! et combien a-t’il peu de pouvoir de
        rechercher guerison, puis que mesme sa volonté n’y peut
        consentir! Tous ceux qui me conseilloient contre amour, estoient mes
        ennemis declarez, et quoy que l’esperance mesme ne peust trouver place
        parmy mes desastres, mon affection toutesfois s’est-elle
        changée? s’est-elle lassée? ou seulement s’est-elle allentie?
        Nullement, grande nymphe: j’aymerois mieux la mort que de diminuer ma
        flame de la moindre estincelle qui me brusle. Elle m’a veu souvent
        fondre en pleurs devant elle, elle m’a veu tomber
        à ses pieds hors de sentiment. Mais ny mes pleurs, ny ma
        prochaine mort, n’ont rien d’avantage acquis envers elle, qu’un
        mespris et une mocquerie, de laquelle un juste ressentiment m’eust peu faire
        prendre vengeance sur Palemon, si mon amour eust peu consentir que
        j’eusse voulu desplaire à ceste cruelle. Mais ceste passion de
        vengeance estoit trop foible pour me porter à semblable dessein,
        et quelque opinion qu’elle ayt de moy, si sçay-je bien
        qu’elle ne peut en rien reprendre mon affection, et que sans outrecuidance je
        me puis donner le nom veritable D’AMANT SANS REPROCHE: Car la jalousie
        n’a jamais trouvé place en mon ame, comme elle a fait en ce
        trop aymé berger, ny jamais je n’ay, seulement avec le penser,
        trouvé nulle de ses actions mauvaises. Amour me soit tesmoing
        que mesme les rigueurs que j’en recevois m’estoient cheres, quand je
        me ressouvenois qu’elles estoient agreables à ceste belle Doris. Et
        encores que je n’aye point esté tant disgratié en mes
        autres fortunes, que quelque bergere peut-estre ne m’ayt
        regardé de bon œil, si suis-je tres-asseuré que je n’ay point rendu de
        foibles tesmoignages de ma fidelité. Aussi Amour pour ne laisser
        tant de <pb n="374"/> desdains impunis, et pour n’abandonner entierement
        sans secours une amour si innocente et pure que la mienne, (encores
        certes que ce n’a pas esté à ma requeste, car je ne luy
        demanday jamais vengeance, mais assez de patience seulement) a permis,
        comme je croy, qu’elle ayt ressenty des amertumes, dont elle
        m’abreuve depuis si long temps, par le divorce d’elle et de ce berger. Mais
        avant que Palemon l’ayt aymée, depuis qu’il l’a aymée, quand
        il s’en est eslogné, et quand il est revenu, qu’elle die si elle
        n’a pas toujours veu une extreme affection en moy, et si jamais elle a
        recogneu ceste affection alterée pour quelque traittement
        qu’elle m’ait faict. J’ay esté le premier qui l’ay servie, je
        suis le seul qui ay tousjours continué, et comment que je sois
        traicté, je seray le dernier qui conserveray ceste
        volonté, pour le moins ce sera celle qui m’accompagnera dans le
        cercueil. Je ne luy remets point ces choses devant les yeux pour le
        reproche, mais pour la verité seulement; verité
        toutesfois que je voudrois bien vous pouvoir representer avec des paroles qui luy
        donnassent de moins fascheuses souvenances, car telles
        appellé-je celles de mes services passez pour elle. Et encor que
        sa cruauté ayt esté telle envers moy, si faut-il que je
        l’excuse en quelque sorte, puis qu’estant engagée à
        Palemon, elle eust peut-estre offensé sa fidelité de
        faire autrement; mais à ceste heure que, Dieu mercy, elle l’a
        quitté, quelle raison peut-elle alleguer pour couverture de sa
        cruauté? puis mesme que, dés qu’elle a commencé
        de parler devant vous, elle vous a dit qu’elle avoit aymé
        Palemon, parce qu’elle avoit jugé estre tres-raisonnable d’aymer
        celuy de qui l’on est aymé. C’est suivant son jugement mesme que
        je requiers le vostre; ô grande nymphe, vous jurant par
        elle-mesme, qui est bien le plus grand serment que je puisse faire, que
        jamais beauté ny destin ne causerent une plus grande, plus
        sincere ny plus fidelle amour que celle d’Adraste envers la belle
        Doris. Adraste finit de ceste sorte son discours, avec tant de demonstration
        d’une parfaicte amour, que ceux qui l’ouyrent ressentoient une partie
        de sa peine. Et la bergere Doris voyant qu’il ne vouloit plus rien dire
        apres une grande reverence, respondist avec telles paroles:</p>
        <p>Grande et sage nymphe, j’ay beaucoup de regret pour le repos de ce
        berger, que tout ce qu’il vous a dit soit veritable, car il me
        desplaist bien fort qu’il soit si mal traicté, pour l’affection
        qu’il <pb n="375"/> me porte, encore que vous jugerez bien, m’ayant ouye,
        qu’il n’y a point de ma faute, et que ç’a esté luy
        seul qui opiniastrement a poursuivy son mal-heur. La premiere fois qu’il me
        declara sa volonté, nous estions tous deux si jeunes, que mal
        aysément eust-on peu penser ny qu’il eust quelque ressentiment
        d’amour, ny moy l’entendement d’en pouvoir comprendre quelque chose.
        Si bien que ce qu’il m’en dit, ne m’esmeut non plus qu’une personne
        à qui la chose ne touchoit aucunement. Depuis il fit un voyage
        assez long, et à son retour il trouva que je n’estois plus
        mienne, m’estant desja donnée à Palemon. De sorte que si
        à la premiere fois il avoit eu occasion de se plaindre de mon
        ignorance, à la seconde il en avoit bien d’avantage de se
        douloir de mon trop de cognoissance. Mais de moy nullement; car vous
        plaignez-vous, berger, que n’estant point capable d’amour, je ne
        vous aye point aymé? Accusez-en la nature, accusez-en les
        ordonnances ausquelles elle nous a soubmises. Et trouvez-vous estrange
        que je ne vous puisse aymer quand ma volonté n’est plus mienne?
        Il faut que vous en fassiez de mesme de ce que je n’ay qu’un cœur, que
        je n’ay qu-’une ame, et qu’une volonté. Mais vous pouvez avec
        plus de raison vous plaindre (et c’est, ce me semble, la seule
        plainte que vous devez faire) que vous soyez venu vers moy trop tost, et que
        vous y soyez retourné trop tard, parce que quand vous dites que
        je ne vous ay jamais regardé qu’avec desdain, et que j’ay
        esté si retenue à vous favoriser, si vous preniez bien
        mes actions, vous cognoistriez que vous m’avez plus d’obligation en
        cela, que si j’avois faict autrement. Car si vous eussiez receu
        quelque satisfaction de moy, jugez à quelle extremité vostre
        amour fust parvenue, puis qu’ayant usé envers vous de tant de
        rigueurs, vous la ressentez toutesfois si grande. Et vous ressouvenez,
        Adraste, que les faveurs que vous eussiez receues de moy, eussent
        esté plustost rengregement que soulagment de vostre mal. Outre
        que mesmes elles ne vous pouvoient estre accordées sans beaucoup
        offencer la sincere amitié que j’avois promise à Palemon.</p>
        <p>Que si j’advoue qu’il soit juste d’aymer qui nous ayme, je ne dis pas
        qu’il soit injuste de n’aymer pas tous ceux qui nous affectionnent;
        autrement il n’y auroit point de fidelité ny d’asseurance en
        amour; et vous-mesme, s’il estoit ainsi, devriez estre obligé
        de rendre à la bergere Bybliene qui meurt pour vous, un amour
        reciproque. Mais j’ay bien voulu dire qu’une fille, se trou- <pb n="376"/>
        vant libre de tout autre affection, peut sans reproche aymer celuy qui
        l’ayme, s’il n’y a point d’autre occasion de haine que ceste amour:
        or, en ce qui se presente entre vous et moy, il n’y a rien de
        semblable, puis qu’estant engagée ailleurs, je ne pouvois
        faire une nouvelle amitié avec vous sans la ruine de celle que j’avois
        desjà. Si je vous l’ay dissimulé, ou si je vous ay
        entretenu de paroles, plaignez-vous de moy, car ce sera avec raison;
        mais si je vous en ay tousjours parlé fort franchement, que ne
        recognoissez-vous l’obligation que vous m’en avez? Et ne vous arrestez
        point à publier celles que je vous ay pour m’avoir si longuement
        aymée: ne vous ay-je pas mille fois supplié,
        conjuré, voire commandé, autant que j’ay eu
        d’authorité sur vous, que vous missiez fin à ceste
        affection? Et lors qu’avec plus de violence je vous en ay requis, ne
        m’avez-vous tousjours respondu que vous le feriez, si vous pouviez
        vivre et ne m’aymer point. Si vous avez continué, n’a-ce point
        esté pour vostre consideration, et non pas pour la mienne?</p>
        <p>Mais, grande et sage nymphe, voicy, selon que j’ay peu considerer
        par ses parolles, ce qui l’a d’avantage deceu. Il a pensé sans
        doute que l’affection que je portois à Palemon estoit la seule cause
        qui m’empeschoit d’avoir chere la sienne, et d’effect il n’a point
        sçeu plustost les dissentions de ce berger et de moy,
        qu’incontinent le voylà enflé d’esperance de parvenir
        à ce qu’il avoit tant desiré, et pour n’en perdre
        l’occasion, m’a tellement pressée depuis ce temps-là
        qu’avec raison je le puis plustost dire mon ennemy que mon amy, voire,
        si la discretion ne m’en empeschoit, plustost importun que
        serviteur. Mais il a bien esté deceu par cette opinion, et n’a pas
        consideré que jamais cette amitié ne se perdroit, que je
        ne perdisse ensemble tellement toute puissance d’aymer, qu’il ne
        seroit plus en moy d’en ressentir les effects. Ainsi paracheva Doris, et
        Adraste vouloit repliquer, luy semblant
        d’avoir beaucoup de raisons pour alleguer au contraire, quand
        Léonide luy fit signe de la main qu’il se teust, et tirant
        à part Chrisante, Astrée, Diane, Phillis, Madonte et
        Laonice, leur demanda de quel advis elles estoient? Mais parce
        qu’elles furent long temps à se resoudre, et que ces bergers
        qui n’estoient point appellez à leur conseil, ne pouvoient demeurer
        sans rien faire, Hyras fut le premier qui s’addressant à Doris:
        Il n’y a que vous au monde, luy dit-il, qui vous faschez d’estre trop
        riche. – Com- <pb n="377"/> ment l’entendez-vous? respondit-elle. – Je
        veux dire, adjousta Hylas, que vous ne devez pas seulement recevoir
        ces bergers qui vous ayment (pour tesmoignage que vous estes belle) mais
        tous ceux encores qui se voudront donner à vous; car c’est
        honneur à une fille d’estre aymée et recherchée de
        plusieurs, outre la commodité qui s’en peut retirer. – Je croy,
        respondit froidement Doris, que cela seroit bon pour celles qui
        veulent estre estimées belles, et ne le sont pas, ou bien qui
        preferent ceste vanité, dont vous parlez, à un repos, et
        à un solide contentement. – Si c’est bien d’estre aymée, repliqua
        Hylas, plus vous le serez et plus vous aurez du bien. – Et si c’est
        mal, adjousta Doris, plus je seray aymée, et plus j’auray de
        mal. – Il est vray, reprit Hylas, mais quelle apparence y a-t’il que
        ce soit mal d’estre aymée de plusieurs? – Ils nous hayssent
        à la fin, respondit-elle. – Ouy bien, repartit-il, si vous ne
        les contentez. – Comment, adjousta Doris, en satisfaire plusieurs, puis
        qu’il est impossible d’en contenter un seul? – Et quoy! continua
        Hylas, vous n’estimez point d’avoir plusieurs serviteurs? – Ils
        deviennent en fin nos ennemis, dit la bergere, et lors qu’ils nous
        ayment, ils nous importunent plus qu’ils ne nous profittent. – Il faut,
        adjousta-t’il, avoir soin de les conserver. – La peine, repliqua
        Doris, surpasse le plaisir. – Si est-ce, continua le berger, que les
        dieux ne se sentent point importunez que plusieurs chargent leurs autels de
        sacrifices. – Il est vray, repondit-elle, mais c’est aussi un
        particulier privilege des dieux, de pouvoir faire du bien à
        plusieurs, sans se donner de la peine. – Il me semble, dit Hylas, que
        puis que l’amour depend de la volonté, et que la volonté
        s’estend à tout ce qu’il luy plaist, il n’y a pas grande peine
        d’aymer diverses personnes. – Les amants de ce siecle, respondit-elle,
        ne se contentent pas de la volonté, ils veulent posseder en
        effect. Et quand cela ne seroit pas, je ne laisserois de croire
        impossible que la volonté se puisse en mesme temps donner toute
        à des personnes separées. – Il faut, repliqua-t’il, ne
        leur en donner qu’une partie. – C’est, respondit la bergere, ce que
        je crois encore plus impossible. Et quand il se pourroit, puis que
        l’amour d’un seul est si penible, que seroit-ce d’une si grande multitude? –
        Vous n’en voulez donc aymer qu’un? – Un, respondit-elle, est encores
        trop; c’est pourquoy je n’en veux point du tout. – Et vous, bergers,
        dit Hylas, s’adressant à Palemon, et à Adraste, que
        dites-vous là dessus? – Nous faisons bien paroistre, <pb n="378"/>
        dit Palemon, que nous avons sa mesme opinion. – Comment? dit Hylas,
        que l’on n’en peut aymer qu’un? – Encores moins, respondit Palemon,
        puis que nous nous sommes mis deux pour en aymer une.</p>
        <p>Le discours d’Hylas eussent bien continué davantage, si la
        nymphe, s’en revenant avec toute sa troupe, ne les eust interrompus.
        Elle se remit donc en sa place, et chacun ayant repris la sienne, elle parla de ceste sorte.</p>

        <milestone type="space"/>
        <milestone type="space"/>
        <head type="chapitre">JUGEMENT DE LA NYMPHE LEONIDE</head>
        <milestone type="space"/>
        <p>Encores que nous remarquions en ces differents, qui sont
        entre nos mains, plusieurs accidents qui semblent estre contraires entre eux, si
        est-ce qu’il n’y a rien qui contrevienne à l’amour, car il
        n’est pas plus naturel à la flame de se mouvoir et d’eschauffer,
        qu’à l’amour de produire, ces dissentions entre ceux qui ayment
        ; et qui voudroit les oster d’entre les amants n’entreprendroit pas une
        chose moins impossible que s’il vouloit oster le mouvement et la
        chaleur à la flame. D’autre costé, considerant que ce
        n’est pas aymer que de ne se donner tout entierment à la
        personne aymée, nous ne pouvons penser que ce ne soit une
        espece de trahison de faire part de son affection à quelque autre.</p>
        <p>C’est pourquoy, toutes choses longuement debattues et sagement
        considerées, nous disons: Que celuy seroit injuste, qui
        jugeroit que l’amour se deut perdre pour une chose qui luy est si
        naturelle, ou se diviser à plusieurs, pour quelque
        consideration que ce soit. Et nous declarons que les dissentions et petites querelles
        sont des renouvellements d’amour, et que diviser ou changer une
        affection est crime de leze Majesté en amour.</p>
        <p>Et en consequence de cela, nous ordonnons que Doris aymera Palemon, et
        que Palemon toutesfois, asseuré de la bonne volonté de
        Doris, luy donnera à l’advenir de meilleures preuves de son
        affection que celles de sa jalousie, qui à la verité est
        bien signe d’amour. Mais comme la maladie est signe de vie, car non
        plus que sans la vie on ne peut estre malade, sans amour aussi on ne
        peut estre jaloux, toutesfois, comme la maladie est tesmoignage d’une
        vie mal disposée, de mesme la jalousie rend preuve d’un amour
        malade. Et Doris pardonnant et recevant Palemon <pb n="379"/> en ses bonnes
        graces, en oubliera tout ce qui luy aura despleu, considerant que
        l’amour qui est une tres-violente passion, fait commettre plusieurs
        choses qui ne seroient pas appreuvées de celuy qui les fait,
        s’il n’estoit atteint de ceste maladie. Mais pour esviter les
        desplaisirs qu’elle a ressentis par le passé, nous voulons
        qu’ainsi que Doris traitera Palemon comme la personne du monde qu’elle
        aymera le plus, de mesme Palemon tienne Doris pour celle qui aura de
        plus de pouvoir sur sa volonté, d’autant que la puissance qui
        penche tout d’un costé, encor qu’elle soit permise
        volontairement, tombe en fin en tyrannie. Et quant à
        l’infortuné et patient Adraste, nous ordonnons qu’il eslise
        d’estre à jamais exemple d’une fidelle et infructueuse
        affection, en continuant celle qu’il porte à Doris sans estre
        aymé, ou rompant ses premiers liens par l’effort du despit ou
        du desespoir, il satisfasse à l’amitié de celle dont il est aymé.</p>
        <p>Tel fut le jugement de la nymphe, qui en mesme temps fit trois effects
        bien differents en ces trois personnes: en Palemon, d’extreme
        contentement; en Doris, d’un estonnement si grand qu’elle demeura
        sans parler; mais en Adraste, d’un si prompt saisissement d’esprit, qu’il
        se laissa choir en terre comme mort. De sorte que, cependant que
        Palemon avec mille paroles confuses et mal arrangées, essayoit
        de remercier son juge d’une si favorable ordonnance. Doris, sans dire
        mot, tenoit les yeux en terre, comme ne sçachant si elle
        devoit en estre ayse ou marrie. Et Adraste couché de son long, quouy
        que sans sentiment, ne laissoit d’en causer un si grand de son ennuy
        en ceux qui le regardoient, que Doris mesme en fut touchée de
        pitié. Toute cette trouppe accourut à luy, et luy
        rapporta tout le secours qui fut possible, et le voyant revenu, Leonide
        accompagnée d’Astrée, et de ses compagnes, les laissa
        tous trois. Mais ils ne furent pas long temps ensemble, car
        incontinent apres Palemon prenant Doris sous les bras, s’en alla du costé
        de Montverdun, et Adraste les ayant accompagnez quelque temps de l’œil, et
        commençant à les perdre entre quelques arbres: Or allez,
        dit-il, plus heureus que parfaicts amants, allez et jouissez de
        vostre heur et du mien, cependant que contraint par une trop injuste
        ordonnance, j’yray payant de mes larmes durant le reste de ma vie, le
        bien que vous possederez. Ces paroles furent les dernieres qu’il dict
        de long temps d’un jugement bien sain; car depuis son esprit se
        troubla, de sorte qu’il en perdit l’entendement, et fit des folies si
        grandes que ceux mesmes qu’il faisoit rire ne pouvoient s’empescher
        d’en avoir compassion. Hylas qui ne trouvoit point de justice au
        jugement que la nymphe en avoit fait, soustencit contre tous que ce
        different pouvoit estre terminé plus equitablement. Et parce que
        Leonide et Paris n’ignoroient pas l’humeur de ce berger, ils furent
        bien aises pour passer le temps de le faire parler, et Paris à
        ce dessein prenant la parolle: Il me semble, dit-il, ma sœur, que
        vous avez fait un grand tort au pauvre Adraste, et que vous pouviez bien
        ordonner quelque chose de plus doux pour luy. N’est-il pas vray?
        Hylas. – Quant à moy, respondit le berger, je crois que le
        Ciel a voulu punir par cette injuste ordonnance, la sottise d’Adraste,
        autrement il n’y avoit apparence qu’il fust condamné de cette
        sorte. Mais j’advoue que l’imprudente et sotte passion à
        laquelle il s’est laissé conduire si long temps ne meritoit pas
        une moindre punition. – Voyez, Hylas, resondit la nymphe, combien
        nous sommes differents d’opinion: tant s’en faut que l’amour qu’il a
        portée avec tant de constance à Doris et continuée
        avec tant d’opiniatreté, me semble punissable, qu’il n’y a
        rien que je loue davantage en luy, et cela a esté cause que je luy
        ay permis de le pouvoir continuer s’il luy plait. – Voilà, dit
        Hylas, une permission bien favorable et avantageuse; il vaudroit
        autant que vous luy eussiez permis de prendre toute sa vie une peine
        tres-inutile. Je tiens quant à moy, que c’est en cela que vous
        luy avez esté trop rigoureuse, et s’il en eust appellé
        à moy, et que j’en eusse eu la puissance, je sçay bien
        que j’eusse revoqué vostre jugement. – Et quel eust esté
        le vostre? dit la nymphe en sousriant. – Je les eusse, dit Hylas,
        rendus tous trois contents. – Je m’asseure, interrompit Silvandre, que
        cette ordonnance sera bien digerée et quelle rendra preuve d’un
        bon jugement. – Il n’y a point de doute, dit Hylas, avec un
        haussement de teste, que qui voudra s’amuser aux melancoliques humeurs de
        Silvandre ne jugera jamais bien de l’amour; mais si on veut regarder
        sainement pourquoy c’est que l’on ayme, on dira que j’ay raison, et
        que Doris, Adraste et Palemon pouvoient estre tous trois contentez. – Et
        comment se pouvoit faire cela? respondit la nymphe. – En ordonnant,
        repliqua Hylas, que Doris les aymast tous deux, et que tous deux la
        servissent; car par ce moyen ils eussent eu ce qu’ils desiroient, qui
        estoit d’estre aymez d’elle, et elle en eust esté mieux servie. <pb n="381"/></p>
        <p>Il n’y eust celuy qui peut s’empescher de rire, oyant un tel jugement,
        et Leonide plus que les autres, de sorte que s’addressant à
        elle: Il semble, dit-il, grande nymphe, que vous vous mocquiez de moy? –
        Tant s’en faut, dit-elle, il semble bien mieux, Hylas, que vous
        vous moquiez de nous. – Excusez-le, madame, interrompit Silvandre, il en
        parle selon sa pensée. – Si la vostre, dit-il, s’addressant
        à Silvandre presque en colere, est differente à la
        mienne, vous pensez tres-mal, et voudrois bien sçavoir sur
        quelle raison vous pouvez vous appuyer pour blasmer cette ordonnance?
        Silvandre luy respondit froidement: Le sens commun nous apprend que ce
        que plusieurs possedent n’est à personne entierement. Si
        plusieurs possedent la bonne volonté de Doris, ny Adraste ny
        Palemon n’en auront que leur portion; mais en amour, n’en avoir
        qu’une partie, c’est n’en avoir rien du tout.</p>
        <p>Diane prenant la parolle, et s’addressant à Silvandre:
        Pourquoy, dit-elle, parlez-vous de ceste sorte à Hylas? Ne
        sçavez-vous, berger, qu’il n’entend pas ce langage? A la
        verité, reprit Hylas, vous avez raison de vous en mesler aussi,
        car peut-estre Silvandre n’a pas assez de babil pour confondre luy
        seul tout le reste du monde.</p>
        <p>Et puis se tournant vers Leonide: Ouystes-vous jamais, dit-il, grande
        nymphe, un plus fausse opinion que celle de Silvandre? N’avoir qu’une
        partie d’une chose, c’est n’en avoir rien du tout, et qui jugera que
        dans une tasse il n’ait point d’eau, parce que toute la mer n’y est
        pas? Je voudrois bien sçavoir quel est le sens commun qui luy
        apprend une chose si fausse. Silvandre luy respondit: Si l’amour comme
        l’eau pouvoit estre divisée et demeurer toujours amour, vous
        auriez quelque raison; car l’eau est de telle nature qu’une seule
        goutte est aussi bien eau que toute la mer, et toutes les sources
        ensemble. Mais l’amour au contraire n’est plus amour, aussi tost que
        le moindre partie luy deffaut; et pour faire voir que je dis vray,
        l’amour consiste principalement en l’affection axtreme, et en la
        perpetuelle fidelité. Si nous ostons quelqu’une de ces parties,
        ce n’est plus amour, et croy qu’il n’y a personne en la compagnie, si
        ce n’est Hylas, qui ne l’advoue. – Et que sera-ce donc? dit Hylas? –
        Ce sera, respondit Silvandre, le contraire d’amour; car si
        l’exremité deffaut à l’affection, telle affection
        n’appartient non plus à l’amour que le froid au chaud, et si la
        fidelité manque à l’extreme affection, c’est une
        trahison, et non pas une amour. Que si la fidelité
        <pb n="382"/> y est non pas continuée ou pour mieux dire,
        perpetuelle, ce n’est pas fidelité, mais perfidie. Voyez donc,
        Hylas, et confessez que j’ay eu raison de dire, que qui n’avoit
        qu’une partie d’amour n’en avoit rien du tout. Que s’il est vray que l’amour
        soit quelque chose d’indivisible, comme eust-il esté
        raisonnable d’ordonner à Doris qu’elle
        la divisast pour Palemon et pour Adraste?</p>
        <p>A la fin de ses parolles, Paris reprit ainsi froidement: Il me semble,
        Hylas, que nous avons la raison de nostre costé, mais que
        Silvandre par ses discours s’acquiert l’opinion de toute la troupe qui
        le favorise; et faut que je confesse que si vous ne luy respondez, je
        me sens presque contrainct d’advouer ce qu’il dict. – Gentil Paris,
        dict Hylas, quoy que Silvandre en die et quoy que vous en croyez, la
        verité ne se changera pas; et quant à moy, je
        sçay bien que l’experience est plus certaine que les parolles.
        Or Silvandre n’a que des parolles pour preuver ce qu’il dit, et moy
        j’ay les effects et l’experience si familiere, que je n’en veux point
        chercher de plus esloignée qu’en moy-mesme. Car j’en ay
        aymé plusieurs tout à la fois, et sçay fort bien,
        quoy qu’il vueille dire, que veritablement je les aymois, et
        pourqouy Doris n’en pourroit-elle faire de mesme? – Il y a plusieurs personnes,
        repliqua Silvandre, qui pensent faire des choses qu’ils ne font pas.
        Tous les artisans, mais plus encor tous ceux qui s’addonnent aux
        sciences, et aux arts qui ne sont point mecaniques, ont opinion de
        faire tres-bien ce qu’ils font, et y en a fort peu qui ne jugent leur
        courage plus beau et plus parfait que celuy de tout autre, et
        toutesfois on voit bien qu’ils se trompent, et qu’il y a bien souvent
        de tres-grandes imperfections; mais l’amour de soy-mesme qui est
        presque inseparable du jugement, couvre ordinairement les yeux
        à chacun en ce qui le touche. Il en faut autant dire de Hylas, qui pense
        de bien aymer, et toutesfois en est un fort mauvais ouvrier, et par
        ainsi qui voudra bien aymer, s’il ne veut errer, ne prendra jamais
        son patron sur luy.- Et sur qui donc? interrompit Hylas, sera-ce point
        sur vous? – Si quelqu’un, respondit Silvandre, le vouloit bien
        representer, le patron que vous dites seroit trop difficile, et ne
        crois pas que personne le puisse que Silvandre seul. – Voilà,
        luy respondit Hylas, l’une des plus grandes outrecuidances que l’amour
        de soy-mesme puisse produire: Que vous seul puissiez bien aymer. – Je
        dis, repliqua Silvandre, que mon amitié est parfaite, et que
        <pb n="383"/> nous ne sçauriez y trouver rien à reprendre, et
        de plus que vous ne sçauriez m’en proposer un autre qui le soit
        davantage. – Voyez, s’escria Hylas, quelle outrecuidance est celle de
        ce berger: luy seul sçait aymer, c’est luy qui donne les loix
        à l’amour, qui l’a fait venir du Ciel parmy les hommes, et qui
        mesure la grandeur et perfection de nos volontez. Belle nymphe, si ce
        ne vous est chose ennuyeuse, permettez-moy que je luy montre son
        erreur. Et lors enfonçant son chappeau, et relevant un peu
        l’aisle qui luy couvroit le front, mettant une main sur le costez, et
        de l’autre accompagnant par des gestes la violence de sa parole, il
        luy parla de ceste sorte: Tu dis deux choses, Silvandre: l’une que ton
        affection est parfaicte, et ne peut estre reprise, et l’autre que je
        ne t’en sçaurois proposer une plus accomplie. Respons moy pour la
        premiere: A ce qui est parfaict peut-on adjouster quelque chose? Je
        m’asseure que tu diras que non, car s’il se pouvoit, la chose auroit
        manqué auparavant de ce qu’on y auroit raporté. La chose
        à laquelle on ne peut rien adjouster, doit estre venue à
        son extremité. Et par ainsi il faut advouer que tout ce qui est
        parfaict est extreme. Or si ton affection est parfaicte, on n’y peut
        donc rien adjouster, et ne sçauroit se rendre plus grande
        qu’elle est, ny plus accomplie. Dy moy donc maintenant: qu’est-ce
        qu’amour? N’est-ce pas un desir de beauté et du bien qui
        deffaut? Mais si ton amour est desir du bien qui deffaut, advoue par
        force qu’on peut adjouster à ton amour quelque chose qu’elle n’a
        pas. De plus tu dis qu’elle ne peut estre reprise. Si je te demande que
        c’est que tu aimes, tu respondras que c’est Diane, et si passant plus
        outre, je m’enquiers qui est ceste Diane, tu diras que c’est la plus
        parfaicte bergere du monde. Or respons moy: Si ceste bergere est aussi
        parfaicte que tu l’estimes, n’es-tu pas bien outrecuidé d’oser
        aymer une telle perfection, puis qu’il faut qu’il y ayt de la
        proportion entre l’amant et l’aimé? Car je ne croy pas que ta
        presomption soit telle qu’elle te persuade que
        tu sois aussi parfaict comme tu l’estimes.</p>
        <p>Je m’asseure que tu me voudras reprendre de mesme faute, pource que
        j’ayme Phillis, que tu diras avoir beaucoup plus de perfection que moy; mais
        je suis de contraire creance à la tienne, premierement,parce que je
        ne tiens pas Phillis telle que tu dis ta Diane. J’advoue
        bien qu’elle a de la beauté et du merite, mais aussi ne suis-je
        pas sans l’un ny sans l’autre. Elle a de l’esprit, j’en ay aussi. Elle
        est sage, je ne suis pas fol. Bref, elle est bergere, <pb n="384"/> je
        suis berger, er si elle est Phillis, je suis Hylas. N’y a-t’il pas quelque
        conformité entre nous? Car, tout ainsi que je ne vaux pas tant
        qu’un autre ne puisse valoir davantage, aussi n’est-elle pas si belle
        qu’une autre ne la puisse estre plus. De sorte que je puis dire pour
        respondre mesme à ce que tu m’as demandé que je te
        proposasse une plus parfaicte amour que la tienne: que si quelqu’un
        veut bien aimer, il faut que ce soit comme Hylas, et non pas comme
        Silvandre. Car à quelle occasion aime-t’on, sinon pour avoir
        du contentement? Mais quel plaisir peuvent avoir ces mornes et pensifs
        amants qui vont continuellement serrez en eux-mesmes, se rongeant
        l’esprit et le cœur avec cette chimere de constance? Diane, nous dira
        Silvandre, ne m’ayme point: elle en aime un autre, et me mesprise;
        mais je ne laisseray de l’aimer et de la servir, de peur d’estre dit
        inconstant. Phillis, nous dira Hylas, ne m’ayme point: elle en ayme
        un autre, et me mesprise; pour quoy ne changeray-je cette ingratte et
        mescognoissante, pour une autre qui m’aymera, et mesprisa quelque
        autre pour moy? Sera-ce de peur d’estre taxé d’inconstance? Ah! mes
        amis, dictes-moy quelle beste est-ce que cette inconstance? Qui
        a-t’elle devoré? ou bien quelle maladie cause-t’elle, et qui
        est-ce qui en est mort? ou quel frere ou pere a jamais eu occasion
        d’en porter dueil? C’est une imagination, ou plustost une invention
        de quelque fine amante, qui se voyant devenue laide, ou preste à
        estre changée pour une plus belle qu’elle n’estoit pas, mit en
        avant cette opinion, et la fit croire pour quelque chose de
        tres-mauvais. Et faut-il qu’un homme d’esprit s’y abuse, et qu’il
        passe sans subject tout son aage en travaillant sans estre soulagé?
        Appellera-t’on cela amour et constance, ou si avec plus de raison on
        ne luy doit point plustost donner le nom de folie? Quoy! languir dedans
        le sein d’une vieille et ingratte maistresse? ô erreur indigne
        d’un homme d’esprit et de courage! Quand on dit vieille, ne
        s’ensuit-il pas de necessité, laide? que si elle est vieille
        est laide, où est le jugement qui la tiendra pour estre aimable? Et
        quand on dit ingratte, n’est-ce pas autant que trompeuse, perfide,
        et desdaigneuse? Mais si elle est telle, où est le
        courage qui pourra souffrir de se soumettre à une si outrageuse et indigne
        personne? Que Silvandre ne me demande donc plus en quoy l’on peut
        rependre son amour, et où l’on en peut trouver une plus
        parfaicte, puis que je m’asseure qu’il n’y a personne en ceste troupe
        qui ne luy <pb n="385"/> die: Hylas ayme, et Hylas seul sçait
        aymer en homme d’esprit et de courage. Le berger inconstant finit de ceste
        sorte, s’estant tellement esmeu par
        ses propres raisons, qu’il en estoit tout en feu; chacun sousrit, et
        tourna les yeux sur Silvandre pour ouyr ce qu’il diroit. Et luy, pour
        leur satisfaire, respondit froidement de ceste sorte. Je pensois,
        madame, devoir parler à un berger, et en presence
        des dames et des bergeres, mais à ce que je vois, c’est
        à un de ces orateurs qui haranguent devant les autels de
        l’Athénée de Lyon, tant Hylas s’est laissé
        transporter à son bien dire. Si voudrois-je bien toutefois
        (voyez combien je suis asseuré de la bonté de ma cause)
        que celuy de nous deux qui sera condamné fust aussi rudement
        chastié, que ceux qui ont la hardiesse de parler devant ces
        autels sacrez, que l’on constraint, ayant esté vaincus,
        d’effacer leur harangue avec la langue, ou d’estre plongez dans le
        Rosne. – Cela n’est pas raisonnable, interrompit Hylas, et si j’en
        eusse esté adverty dés le commencement, j’eusse pris des
        juges qui ne m’eussent point esté suspects, et à tout le
        hazard j’eusse fait mon discours de moins de paroles, afin pour le
        moins, de n’avoir pas tant de peine s’il le faloit effacer. – Et
        comment, dit la nymphe, vous nous jugez suspectes, et pourquoy
        avez-vous ceste opinion de nous? – Par ce, dit Hylas, que vous
        croyez toutes Silvandre comme un oracle, et sous pretexte qu’il a esté
        quelque temps aux escholes des Massiliens, vous admirez tout ce qu’il
        dit et vous semble qu’il a toujours raison. – Non, non, Hylas, reprit
        incontinent Silvandre, ne refuse point le jugement de ceste grande
        nymphe, ny de la venerable Chrisante, et te ressouviens que les dieux
        ont plus ordinairement les pardons et les bienfaicts en la main, que
        la justice, et les chastimens. – Mais, dit Hylas, ces bergeres de qui
        la condition ne les approche point davantage des dieux que nous, y ont
        leurs voix, encores qu’elles ne jugent pas seules. – Ha! Hylas,
        adjousta Silvandre, tu offences leurs merites et leurs beautez, qui
        peuvent bien les eslever encor plus haut que la condition la plus
        relevée qui soit en terre. Mais ne crain rien, berger, car je
        voy bien qu’il n’y a personne icy qui se dispose à la rigueur,
        et tout le chastiment que tu en dois attendre, c’est seulement la
        cognoissance de ton erreur. Tu dis donc, Hylas, qu’il n’y a point
        d’amour parfaicte, sans
        l’acquisition du bien desiré, parce qu’amour n’est qu’un desir
        du bien qui deffaut. Mais, madame, avant que de respondre à
        <pb n="386"/> ce berger, il faut que je vous supplie tres-humblement de
        m’excuser, si pour descouvrir ses subtilitez je suis contraint d’user
        de quelques termes qui ne sont guieres accoustumez parmy nos champs. Il
        m’y contrainct, comme vous voyez, et me force, pour soustenir la
        verité, de parler de ceste sorte. – Or respond-moy donc, berger.
        Desire-t’on ce que l’on possede? tu diras que non, puis que le desir
        n’est que de ce qui defaut. Mais si l’amour, comme tu dis, n’est
        qu’un desir, ne vois-tu pas que posseder ce que l’on desire, c’est faire
        mourir l’amour, puis que personne ne desire ce qu’elle possede? – Et
        comment, adjousta Hylas, on n’aime point ce que l’on possede? Si
        cela est, j’aime mieux que tu aimes et que je n’aime point, afin que tu
        desires, et que je possede. – Cela n’est pas, respondit Silvandre, ce
        que je dis, mais c’est pour te monstrer que l’amour n’est pas
        seulement le desir de la possession, comme tu nous voulois persuader, et qu’au
        contraire ceste possession la fait plustost mourir que vivre. – Si ce
        n’est, repliqua Hylas, ce qui la fait vivre, c’est pour le moins ce
        qui luy donne sa perfection. – Ce n’est point cela encores, dit Silvandre,
        car elle n’est nullement necessaire pour parfaire l’amour, tout
        ainsi qu’un diamant est aussi parfaict diamant avant qu’estre mis en œuvre,
        qu’apres que l’artisan l’a poli, parce que si la perfection de l’amour
        despendoit de ceste jouyssance, il ne seroit au pouvoir de celuy qui
        aime d’aimer parfaictement, puis que ceste possession ne despend de
        luy, mais du consentement d’un autre. Et toutesfois l’amour estant un
        acte de la volonté qui se porte à ce que l’entendement
        juge bon, et la volonté estant libre en tout ce qu’elle faict,
        il n’y a pas apparence que ceste action qui est la principale des
        siennes despende d’autre que d’elle-mesme.</p>
        <p>Mais soit ainsi qu’amour ne soit qu’un desir, pour cela faut-il
        conclure comme tu fais, à sçavoir qu’elle se peut
        augmenter en jouyssant de ce que l’on desire? Au contraire, si tu le
        consideres, tu diras que l’amour en est moindre, parce que tu
        sçais bien que nostre ame ressemble en cecy à l’arc, et
        tout ainsi que plus la corde est tendue, et plus il jette la fleche
        avec violence, de mesme nostre ame pousse bien avec plus de violence
        les desirs dont les effects luy sont mal aisez et deffendus, que ceux
        dont l’accomplissement est en sa puissance. Que si les desirs
        s’amoindrissent quand ils sont faciles, à plus forte raison
        quand ils seront assouvis; mais si l’amour n’est qu’un desir, comment
        peux-tu <pb n="387"/> penser qu’il augmente par la possession qui diminue le desir?</p>
        <p>Ne dis donc plus, Hylas, que mon amour estant un desir ne peut estre
        parfait sans la possession, et ne m’oppose plus, pour m’accuser
        d’arrogance, qu’il faut qu’il y ait de la proportion entre Diane et
        moy, car si tu nies que l’homme doive aimer Dieu, je t’accorderay ce
        que tu dis; mais si tu advoues que c’est un des premiers commandements
        qu’il nous faict, je te demanderay, berger, quelle plus grande
        disproportion y a-t’il entre Diane et moy, que celle qui est entre le
        grand Teutates, et Hylas? Et pour te sortir d’erreur, il faut que je
        t’explique encores ce secret mystere d’amour. Nous ne pouvons aimer que
        nous ne cognoissions la chose que nous aimons. O! s’escria Hylas,
        combien est fausse ceste proposition. J’ay aimé plus de cent
        dames, ou bergeres, et je n’en cogneus jamais bien une, et pour
        preuve de ce que je dis, aussi tost que je les trouvois ingrattes ou
        desdaigneuses, je les laissois, et m’en retirois tout en colere de
        les avoir estimées autres que je ne les trouvois pas. – Ceste preuve
        que tu as faicte, respondit Silvandre, est celle qui te doit faire
        advouer ce que je viens de dire. Car tu aimois ce que tu cognoissois,
        c’est à dire qu’ayant opinion qu’elles eussent les perfections
        que tu jugeois aimables, tu les aymois, mais ayant recogneu la
        verité, tu as laissé de les aimer, et par là tu
        vois que la cognoissance de la perfection que tu t’estois
        imaginée, estoit la source de ton amour. Et à la
        verité, si la volonté dont naist l’amour, ne se meut
        jamais qu’à ce que l’entendement juge bon, n’y ayant pas
        apparence que l’entendement puisse juger d’une chose dont il n’a point
        de cognoissance, je ne sçay comment tu te peux imaginer qu’on
        puisse aimer ce qu’on ne cognoist point. Je t’advoueray bien toutesfois
        que tout ainsi que le veue se trompe quelquefois, de mesme
        l’entendement se peut decevoir, et juger aimable ce qui ne l’est pas;
        mais tant y a que l’amour vient de la connoissance, soit-elle fausse
        ou vraye. Or cela estant ainsi, n’as-tu pas appris dans les escoles des
        Massiliens que l’entendement qui entend, et ce qui est entendu, ne
        sont qu’une mesme chose? Et me dis, berger, puis que j’ayme Diane, et
        que je ne la puis aymer sans la cognoistre, quelle plus grande proportion
        peux-tu desirer, que celle qui est entre deux choses qui n’en sont
        qu’une. – Te voicy revenu, dict Hylas, d’où tu partis hier au
        soir. Et quoy, Silvandre, tu es encore Diane comme tu estois hyer?
        Vrayement, Diane, dit-il, se tournant vers elle, vous estes un beau
        garçon, <pb n="388"/> et vous Silvandre, continua-t’il, s’addressant
        au berger, vous estes une belle pucelle. Croy-moy, berger, que pour
        peu que tu continues, ta compagnie sera point des-agreable, et que tu te
        rendras un fol aussi plaisant que jamais la Font-fort en ayt produit en
        Forests. Chacun se mit à rire et Silvandre mesme ne s’en pust
        empescher, oyant la façon dont il parloit, et comment il
        expliquoit ce qu’il avoit dict. Cela fut cause que, reprenant la parole, il
        continua ainsi. Tu as raison, berger, de te moquer de moy, puis que je ne
        devrois prophaner ces mysteres en te les communiquant; aussi ne le ferois-je
        si tu estois seul, mais j’y suis contraint pour ne laisser en erreur
        ceux qui nous escoutent. Et puis que tu ne veux recevoir ce que je t’ay
        dict, tu ne refuseras peut-estre ce que tu viens de m’opposer en
        parlant de Phillis. Je veux dire que tu allegues pour une bonne raison,
        l’opinion que tu as de ton merite et de celuy de Phillis, que tu
        n’estimes point tant, que le tien ne le puisse esgaller; car si ta
        creance peut cela en toy, pourquoy ne veux-tu que celle que j’ay de
        moy en puisse autant à mon advantage? Or je croy que la mesme
        proportion qui est entre le feu et le bois qu’il brusle, est entre
        Diane et moy; que si tu me nies ce que j’en dy, hé! mon amy,
        pourquoy veux-tu avoir plus de privilege?</p>
        <p>Mais je dirais bien avec asseurance que Hylas n’aime point Phillis. Car
        qu’il y ait quelque chose plus parfaicte qu’elle, je m’en remets
        à la verité, et n’en veux pas estre le juge; mais que
        tu ayes ceste mauvaise opinion d’elle, et que tu l’aimes, je diray et
        soustiendray bien qu’il est entierement impossible, puis que l’une des
        premieres ordonnances d’amour c’est QUE L’AMANT CROYE TOUTES CHOSES
        TRES PARFAITES EN LA PERSONE AYMÉE. Et à la
        verité, ceste loy est tres-juste et fondée sur toute
        sorte de raison, car si l’amant doit plus aymer sa maitresse que
        toutes les choses de l’univers, ne faut-il pas, puis que la volonté
        le porte tousjours à ce que l’entendement luy dit estre le
        meilleur, qu’il l’estime plus que toute autre chose? Mais ce n’est
        pas en cela seul que tu fais paroistre que c’est Hylas que tu aimes, et
        non pas Phillis, comme on voit en ce que tu dis que l’on n’ayme que pour
        avoir son propre contentement; les travaux que les amants
        reçoivent volontiers seulement pour faire service à
        celles qu’ils ayment, font bien paroistre le contraire, et n’as-tu
        jamais ouy <pb n="389"/> dire que nous vivons plus où nous aymons
        qu’où nous respirons? – C’est ce que je ne croiray jamais,
        respondist Hylas, tournant dédaigneusement la teste de l’autre
        costé, tous ces discours ne procedent que de quelques
        imaginations blessées comme la tienne. – J’advoue, dit
        Silvandre, que ces discours viennent de quelques imaginations
        blessées, mais celle d’un amant, ne l’est-elle pas?
        Malaisément, si cela n’estoit, nous verroit-on mourir de
        desplaisir pour la moindre parole que l’on nous dit, pour un clin
        d’œil, voire un soupçon? Malaisément, nous verroit-on
        desdaigner tout repos, et toute autre contentement pour jouir un
        moment de le veue de la personne aymée? Mais si tu sçavois,
        Hylas, quelle felicité c’est d’affoler pour ce sujet, tu
        dirois que toute la sagesse du monde n’est point estimable au prix de ceste
        heureuse folie. Que si tu estois capable de la comprendre, tu ne me
        demanderois pas, comme tu fais, quels plaisirs reçoivent ces
        fideles amants que tu nommes mornes et pensifs, car tu cognoistrois
        qu’ils demeurent de sorte ravis en la contemplation du bien qu’ils
        adorent, que, mesprisant tout ce qui est en l’univers, il n’y a rien
        qu’ils plaignent plus que la perte du temps qu’ils employent ailleurs,
        et que leur ame n’ayant assez de force pour bien comprendre la grandeur
        de leur contentement, demeure estonnée de tant de thresors, et
        de tant de felicitez qui surpassent la cognoissance qu’elle en peut
        avoir. Et contente-toy pour ce coup de sçavoir que le bien dont
        amour recompense les fidelles amans, est celuy-là mesme qu’il
        peut donner aux dieux, et à ces hommes qui s’eslevant par
        dessus la nature des hommes, se rendent presque dieux. Car les autres
        plaisirs dont tu fais tant de compte, ne sont que ceux qu’un amour bastard
        donne aux animaux sans raison, et à ces hommes qui s’abbaissant par
        dessous la nature des hommes se rendent presque animaux privez de
        raison. Et c’est en ce monstre, ô Hylas! que tu degeneres,
        quand tu aymes autrement que tu ne dois, en ce monstre, dis-je, qui se fait
        bien paroistre tel en toy, puis que comme les monstres, il est sans
        proportion, que comme les monstres, il ne peut produire son semblable,
        et bref, que comme les monstres il ne peut vivre longuement. Au
        contraire mon amour est quelque chose de si parfaict que rien n’y peut
        estre adjousté ny diminué sans faire offence à la
        raison; car, soit en la grandeur qui esgale le subject qu’il s’est
        proposé, soit en la qualité en laquelle la vertu ne peut
        rien remarquer qui luy puisse desplaire, je puis dire sans
        vanité <pb n="390"/> qu’il est parvenu à la perfection. Que
        si j’ay dit que mon affection ne pouvoit estre reprise, c’est avec
        raison, puis qu’outre que celle qui l’a fait naistre en moy, ne
        produit jamais rien qui ne soit parfait, encor sçay-je bien que les
        dieux me chastieroient si j’osois offrir à une ame si parfaite
        une affection qui peust estre blasmée. Silvandre vouloit
        continuer, lors que Hylas, ne pouvant patienter plus
        long temps, l’interrompit tout à coup de ceste sorte: Jusques
        à quand en fin, Silvandre, abuseras-tu de la patience de ceux
        qui t’escoutent? Jusques à quand nous rempliras-tu les
        aureilles de tes vanitez et de tes imaginations? Et jusques à
        quand esperes-tu que je puisse souffrir l’impertinence de tes paroles?
        Toute la trouppe qui estoit attentive au discours de Silvandre fut si
        surprise d’ouyr parler Hylas d’une voix si esclatante, qu’apres
        l’avoir consideré quelque temps, chacun se prit si fort à rire
        qu’il fut contraint de se taire. Et parce que la plus grande partie du
        jour estoit desja passée, et que Leonide avoit dessein de s’en
        retourner vers Adamas, pour luy raconter ce qu’elle avoit veu, elle
        dit à Hylas, lorsqu’il vouloit reprendre la parole: Non, non,
        Hylas, c’est assez disputé pour ceste fois. La venerable
        Chrisante n’a pas accoustumé de laisser son temple ny sa bonne
        déesse si long temps sans les revoir. Qu’il vous suffisse,
        berger, que nous sçavons bien que vous avez de fort bonnes
        raisons contre Silvandre, mais nous vous prions de les remettre
        à une autre fois; et cependant nous nous en irons avec ceste
        creance, que si vous eussiez eu du loisir de parler, vous eussiez eu
        sans doute autant d’avantage sur ce berger, qu’il en emporte par
        dessus vous. – Voilà que c’est, dit Hylas, à moitié en
        colere, il faut, comment que ce soit, que nous tenions tousjours
        quelque chose de l’imperfection de nostre nature. – Que dites vous?
        adjousta la nymphe? – Je dis, respondit Hylas, qu’encore que vous
        soyez nymphe, il faut que vous fassiez paroistre que vous estes femme,
        n’ayant pas la patience d’ouir la vertité, et vous plaisant
        si fort aux flateries de ce berger qui vous trompe. – Vous ne m’offensez
        point, dit Leonide en sousriant, de m’appeller femme, car
        veritablement je la suis et la veux estre et ne voudrois pas avoir changé avec
        le plus habile homme de ceste contrée. Mais je ne sçay
        pourquoy vous m’accusez de la faute que Silvandre a faicte en
        rapportant de trop bonnes raisons, et de celle que Hylas a commise en
        luy repliquant si mal. <pb n="391"/> Il n’a point de doute que Hylas eust
        respondu, s’il eust bien ouy la nymphe, mais s’en estant allé de colere aussi tost qu’il eut
        achevé de parler, il n’entendit point ces dernieres paroles. Et
        Leonide voyant qu’il se faisoit tard, apres quelques discours communs,
        se retira en compagnie de la venerable</p>
    </div>
    <div class="contentl">
        <p>Chrisante, et ses filles druides, au temple de la Bonne Déesse, et apres le</p>
        <p>disner, s’en alla trouver Adamas, sans que Paris la</p>
        <p>voulust suivre, parce que l’affection qu’il portoit</p>
        <p>à Diane estoit telle qu’il n’avoit autre contentement</p>
        <p>que d’estre aupres d’elle. La</p>
        <p>nymphe donc s’en allant chez son</p>
        <p>oncle, Paris prit le chemin contraire,</p>
        <p>et ayant retrouvé ces</p>
        <p>belles bergeres, s’arresta</p>
        <p>avec elles presque</p>
        <p>tout le reste du</p>
        <p>jour.</p>
        <p><pb n="392"/></p>
    </div>

</body><back>
<div>
<p/>
</div>
</back></text></TEI>
