<?xml version="1.0" encoding="UTF-8"?>
<?xml-model href="tei_clgs.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Seconde partie – Livre III</title>
                <title type="partie">02</title>
                <title type="livre">03</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="publicdomain">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA SECONDE PARTIE D’ASTRÉE</head>
        <head type="chapitre">LE TROISIESME LIVRE</head>
        <milestone type="space"/>
        <p>Lors que Silvandre s’endormit, la nuict estoit desja tant
        advancée, qu’il ne s’esveilla que le soleil ne fust fort haut.
        Et au contraire, le berger, qui la nuict avoit discouru avec le druide,
        fut aussi matineux que l’aurore. Et parce que le lieu de sa demeure
        estoit pres de là, de fortune se promenant selon sa costume, il
        apperceut Silvandre endormy, et desireux de le cognoistre (parce que
        depuis plus d’un mois qu’il faisoit sejour en ce lieu, il n’y avoit
        rencontré berger de sa cognoissance), il s’approcha doucement de
        luy; mais il n’eust plustost jetté l’œil dessus, qu’il le
        recogneut pour l’un de ses plus grands amis, et telle cognoissance luy
        fit venir les larmes aux yeux, pour le souvenir de sa vie
        passée. Et se retirant quelques pas en arriere, et se couvrant
        d’un gros arbre pour n’estre apperceu de luy, si de fortune il
        s’esveilloit, il le considera quelque temps fort attentivement, et dit
        en fin d’une voix assez basse: Tres-cher amy, et tres-fidelle
        compagnon Silvandre, que ta rencontre m’apporte de plaisir et
        d’ennuy! car nostre amitié ne veut pas que la tristesse
        où je vis m’empesche de me resjouir en te voyant. Et toutesfois
        ceste veue me remet en la memoire l’heureuse vie que j’ay passée
        depuis que j’eus ta cognoissance, jusques à la cruelle sentence
        que ma bergere prononça contre moy. Sentence dont je ne me puis
        souvenir, que plein de regret je n’appelle la mort à mon
        secours, esprouvant bien veritable ce que l’on dit, qu’il n’y a rien de
        si miserable que celuy qui perd le bon-heur possedé. Mais qui
        pourroit sans larmes avoir la memoire de ma felicité
        passée, et la veue de ma misere presente? A ce mot il se
        teut, et croisant les bras, se retira encores deux ou trois pas, par ce
        qu’il le vid remuer, et en même temps se tourner <pb n="84"/> d’un
        costé sur l’autre, disant assez haut: Ah! belle
        bergere, combien cruellement traittez-vous ce pauvre berger?
        L’estranger cogneut bien qu’il dormoit, mais ne sçachant de quel
        berger il vouloit parler, il s’approche de luy, et luy regardant le
        visage, le vid tout couvert de pleurs, qui trouvoient passage soubs les
        paupieres, quoy qu’elles fussent closes. Il jugea lors que c’estoit de
        luy mesme de qui il entendoit parler, ce qu’il trouva fort estrange, se
        ressouvenant que son humeur avoit tousjours esté si contraire
        à l’amour, qu’outre le surnom d’incogneu, on le nommoit bien
        souvent le berger sans affection. Mais considerant la force qu’une
        beauté peut avoir, il creut en fin qu’il n’avoit non plus
        esté exempt des blesseures d’amour que les autres bergers de son
        aage. Et se confirma d’avantage en ceste opinion, se resouvenant de ce
        qu’on luy avoit dit de la gageure de luy et de Phillis. Ceste
        consideration luy fit dire en la regardant: Ah! Silvandre,
        que tu es à ceste heure peu capable de conseiller autruy, puis
        que tu es aussi necessiteux, à ce que je vois, de bon conseil,
        que nul autre. Pour l’amitié que je te porte, je supplie amour
        qu’il te soit plus pitoyable qu’il ne m’a point esté, et qu’il
        donne à ta fortune un tour plus heureux qu’à la mienne.</p>
        <p>A ce mot, se reculant doucement, il se retira au lieu de sa demeure.
        Mais il ne se fut plustost assis sur le bord de son lict, que revenant
        à penser à la rencontre qu’il avoit faicte, il se
        representa l’amitié que Silvandre luy avoit tousjours
        portée, la grande familiarité qui avoit esté
        entr’eux, et comme la fortune le luy avoit amené le premier en
        ce lieu. Est-ce point, disoit-il, pour donner commencement à une
        plus douce vie, et qu’elle soit desormais lasse de me travailler?
        Cela ne peut estre, disoit-il, puis que rien ne me sçauroit
        rendre moins miserable que je suis, sinon la seule mort, et qu’il y a
        plus de sortes de peine que de puissance pour les supporter. Seroit-ce
        point, peut-estre, que le Ciel prevoyant la fin de mes jours, ait
        conduit vers moy Silvandre, l’un de mes plus grands amis, pour en son
        nom de tous les autres me venir dire le dernier adieu?</p>
        <p>Ceste pensée le retint quelque temps, en fin elle fut cause de
        le faire resoudre à chose qu’il n’eust jamais pensée, qui
        estoit d’escrire à sa maistresse, par ce que le rigoureux
        commandement, qu’elle luy avoit fait en le bannissant de sa presence,
        luy en ostoit la hardiesse. Mais pensant asseurement que ses jours
        estoient pres de leur fin, il jugea d’estre obligé à ne
        partir <pb n="85"/> point de ceste vie, sans prendre congé d’elle en
        quelque sorte. Il prend donc la plus, il escrit et raye plusieurs fois
        la mesme chose, approuve ce qu’auparavant il a desaprouvé, et en
        fin luy escrit ce que cent fois il avoit effacé, et apres avoir
        plié la lettre, met au dessus: A la plus belle et plus
        aymée bergere de l’univers.</p>
        <p>Et reprenant le chemin par où il estoit venu, retourne où
        il avoit laissé Silvandre, et s’approchant doucement de luy,
        avant que luy mettre ceste lettre en la main, la baisant deux ou trois
        fois: Ha trop heureux papier, dit-il, si ton bon-heur te porte
        entre les mains de celle de qui depend tout mon contentement, touche
        luy si vivement le cœur, que si la compassion n’y peut trouver place,
        le souvenir du passé, et le tesmoignage de la miserable vie que
        je fay, la contraignent de croire qu’encores qu’elle soit entierement
        changée envers moy, toutesfois mon affection ne le sera jamais
        envers elle. Et toy, Silvandre, dit-il, se tournant vers son amy, et la
        luy mettant dans la main, si ton amour te permet d’avoir encor des yeux
        pour voir la beauté de celle à qui ce papier s’adresse,
        donne-le luy, berger, je te supplie, et fay ce bon office à ton
        amy, comme le dernier qu’il espere jamais recevoir, ny de toy ny
        d’autre. Il disoit cela, sur l’opinion qu’il avoit de ne pouvoir
        longuement continuer sa vie en ceste sorte. Ainsi se partit ce berger,
        tant affligé qu’il s’en alla les bras
        pliez l’un dans l’autre, et les yeux contre terre, jusques en sa
        demeure, et tres à propos pour n’estre apperceu de Silvandre,
        qui s’esveilla en mesme temps. Et parce que le soleil estoit desja fort
        haut, il regardoit de quel costé il prendroit son chemin pour
        s’en retourner, lors que frottant ses yeux, pour en chasser entierement
        le sommeil, il y porta la main, où le berger luy avoit mis la
        lettre. Son estonnement fut grand, lors qu’il la vid, mais beaucoup
        plus, quand il leut à qui elle s’adressoit. Dors-je, disoit-il,
        ou si je veille? est-ce en songe, ou en effect que je vois ceste
        lettre? Et lors la considerant: Je ne dors point,
        continuoit-il, il est tout certain que je veille, et que je tiens en la
        main une lettre qui s’adresse à la plus belle, et plus
        aymée bergere de l’univers. Mais si je ne dors point, pourquoy
        ne sçay-je qui me l’a donnée? L’avois-je quand je
        me suis endormy? Je ne l’avois point, et faut de necessité
        que durant mon sommeil quelqu’un me l’ait mise dans la main. Et cela
        pourroit bien estre, car qui est celuy d’entre tous les dieux qui n’a
        point aymé les beautez de la terre? Amour mesme qui est
        celuy qui <pb n="86"/> blesse les autres, n’en a pas esté exempt, de
        sorte qu’il semble qu’ils jugent nos bergeres plus belles que leurs
        déesses. Et pourquoy ne croiray-je pas que quelq’un des
        immortels, ou quelque Faune, et demy-dieu ayant veu ceste belle Diane
        n’en soit devenu amoureux?</p>
        <p>Et lors se taisant et rentrant en peu luy mesme: Mais que vay-je
        recherchant, disoit-il, qui luy a escrit ceste lettre? voyons
        la: sans doute elle nous le fera mieux sçavoir que tout
        autre. Et despliant le papier, il la leut du commencement jusques
        à la fin; et lors qu’il y trouvoit quelque chose semblable
        à ce qu’autresfois il avoit pensé (comme bien souvent
        diverses personnes tombent, en un mesme subject, sur une mesme
        conception) il y mettoit la pointe du doigt dessus, et en trouvant une
        autre, il la marquoit de mesme. Mais quand il leut à la fin de
        la lettre, le plus infortuné comme le plus fidelle de vos
        serviteurs. O! s’escria-t’il, il n’en faut plus douter, c’est moy
        sans doute qui ay fait ceste lettre; et faut par necessité
        que le demon qui a soucy de ma vie, ayant leu les pensées de mon
        ame, les ait escrittes en ce papier; afin de les faire voir
        à Diane. Et de faict, il n’y a point de beauté, qui
        puisse causer de si violentes passions, que celles que je lis icy, si
        ce n’est celle de ma maistresse et il n’y a point d’amant qui soit
        capable de concevoir tant d’affection, si ce n’est Silvandre; de
        sorte qu’il ne faut plus mettre en doute, que ceste lettre s’adressant
        à la plus belle et plus aymée bergere de l’univers, je ne
        la doive donner à Diane, et qu’estant escrite par le plus
        fidelle et plus infortuné amant, ce ne soit par Silvandre,
        infortuné, d’autant qu’il aime la plus belle bergere de
        l’univers, et que ceste bergere s’est rencontrée la moins
        sensible à l’amour, de toutes celles qui doivent estre
        aimées. Silvandre s’alloit ainsi persuadant que cette lettre
        s’addressoit à Diane, et desirant qu’elle veist de quelle sorte il estoit
        traité, apres avoir remercié son favorable demon, duquel
        il pensoit avoir receu ce bon office, il prit le chemin qui luy sembla
        le plus court pour retourner en son hameau, avec dessein que si, en y
        allant, il ne rencontroit Diane, il se mettroit en queste d’elle aussi
        tost qu’il auroit disné. Et de fait, ne l’ayant point
        trouvée, se depeschant le plus promptement qu’il peut du repas,
        il sortit son troupeau de l’estable qui l’appelloit, comme ayant
        attendu, et prit le sentier qui conduisoit à la fontaine des
        sicomores, esperant d’apprendre là de ses nouvelles. En quoy il
        ne fut point deceu; car estant arrivé à
        l’entrée de la grande prairie qui la touche, et <pb n="87"/>
        estendant la veue de tous costez, il luy sembla de la voir avec
        Astrée, assise à l’ombre de quelques buissons. Amour le
        rendit incontinent desireux d’ouyr leurs discours, sans estre
        apperceu, luy semblant qu’elles estoient fort attentives à leur
        ouvrage. Et pour venir à bout de son dessein se remettant dans
        les bois d’où il sortoit, il alla suivant les arbres jusques
        prés du lieu où elles estoient, si doucement que, sans
        estre apperceu, il pouvoit ouyr tout ce qu’elles disoient, ayant
        laissé son troupeau un peu derriere dans le bois, sous la garde
        de ses chiens. Et en ce mesme temps Astrée parloit de cette
        sorte à Diane: C’est sans doute que Phillis ne mérite pas que vous
        preniez cette peine, et moins encores de porter ces beaux cheveux. Et
        faut que j’advoue que je me sens en quelque sorte touchée de
        jalousie, quoy que je n’aye point fait fait de gageure avec elle, comme
        Silvandre; car je ne voudrois pas qu’elle ny personne du
        monde eust meilleure part en vos bonnes graces que moy. – Belle
        Astrée, respondit Diane, c’est moy qui dois desirer de vous la
        faveur de vostre amitié, ce qu je fay de telle sorte, que je ne
        cederay jamais à personne en ceste volonté, non pas
        mesmes à cette Phillis dont vous parlez, et qui me donneroit
        bien plus de sujet de jalousie, si je ne cognoisse qu’il est bien
        raisonnable que mon affection vous soit cognue autant que la sienne,
        avant que vous m’aimiez autant que vous l’affectionnez. – Ma sœur, luy
        repliqua Astrée, vos merites surpassent de tant tous les autres,
        qu’ils ne vous rendent point subjecte pour estre aymée à
        la loy commune. – Et toutesfois, luy respondit Diane, combien m’a-t’il
        fallu demeurer aupres de vous, avant que d’avoir obtenu ce bon
        heur? – J’advoue, dit Astrée, que j’ay esté aveugle
        de vous avoir veue, et ne vous avoir particulierement aimée
        jusques icy, ou il faut confesser que nous ne sommes point maistresses
        de nos volontez, mais quelque plus haute puissance qui en dispose comme
        il luy plait. Diane en sousriant et baissant doucement les yeux, luy
        respondit: Vos paroles, ma sœur, me feroient rougir, si je n’estois du tout
        à vous; mais ceste volonté qui me rend telle, me
        les fait recevoir pour des faveurs, encores que venant de quelque autre
        je les deusse tenir pour des mocqueries. – Vous offenseriez, dit
        incontinent Astrée, et l’amitié que je vous porte, et
        celle que vous m’avez promise. – Elle m’est, adjousta Diane, trop
        saincte et trop sacrée pour l’offenser, et par ainsi je croiray
        pour vous obeir, et pour mon contentement, que ce sont des louanges,
        que toutes <pb n="88"/> fois je n’advoueray jamais proceder de
        verité, mais de l’amitié que vous me portez, qui fait
        voir les choses beaucoup plus grandes que veritablement elles ne sont,
        ainsi que le verre mis devant les yeux. – Si vous ne me voulez tenir,
        luy respondit Astrée, pour personne de peu de jugement, croyez
        que c’est verité et amitié. – L’une ou l’autre, adjousta
        Diane, ne peut que me contenter infiniment; car quant à la
        verité, je l’estime, et pour vostre amitié je la desire
        par dessus toute chose. Et à ces mots, ouvrant les bras l’une et
        l’autre, et se les jettant au col, s’embrasserent et baiserent avec une si entiere
        affection, que Silvandre qui les voyoit, desira plusieurs fois d’estre
        Astrée, pour recevoir telles faveurs au nom de qui que ce fust.
        Apres elles se rassirent, et se remettant à l’ouvrage qu’elles
        avoient laissé, il luy sembla qu’elles le nommoient. Cela fut
        cause que pour les mieux escouter, il s’approcha davantage d’elles, et
        passant la veue entre les fueilles et les branches du buisson, il vit
        que sa maistresse faisoit un brasselet de ses cheveux, qu’il recogneut
        aisément, tant pour ce qu’il en avoit ouy dire à
        Astrée, que d’autant qu’il n’y avoit bergere sur les rives du
        Lignon, qui les eust semblables. Et lors qu’il commençoit
        d’estre jaloux que quelque autre les portast que luy, luy semblant que
        sa seule affection les pouvoit meriter, il ouyt qu’Astrée
        disoit: Silvandre ne sera pas sans jalousie quand il verra son
        ennemie plus favorisée que luy. – Je croy, respondit Diane, que
        ce n’a esté qu’à cette intention qu’elle me les a
        demandez. – Je le pense aussi, adjousta Astrée, mais vous faites
        tort au berger, et si vous favorisez l’un plus que l’autre, vous
        manquez à vostre parolle, ayant promis le contraire. – Ny leur
        gageure, repliqua Diane, ny l’advantage que je fais à Phillis,
        ne sont pas de grande importance, outre que le berger ne m’en a point
        requis. – Et par vostre foy, dit alors Silvandre, se faisant voir
        à l’impourveue, s’il vous en supplie, les luy accorderez-vous? Les
        bergeres furent toutes surprises l’oyant parler, et leur estonnement fut
        tel, qu’elles demeurerent long temps sans dire mot, et ne faisoient que se regarder
        l’une l’autre, parce qu’elles craignoient qu’il eust ouy les
        discours qu’elles avoient tenus quelque temps auparavant qu’il arrivast.</p>
        <p>En fin Astrée fut la premiere, qui
        reprenant la parole, luy dit: Et quoy, Silvandre, vostre
        discretion vous a-t’elle permis d’escouter les secrets d’autruy?
        et avez-vous eu si peu de respect à vostre maistresse, lors
        qu’elle vouloit n’estre ouye que de moy? – <pb n="89"/> Je ne
        sçay, respondit Silvandre, de quels secrets vous
        m’accusez; mais si fay bien, que la curiosité qui m’a
        conduit icy, n’a esté que pour ouyr de la bouche de ma
        maistresse mes propres secrets. Car c’est d’elle et non de moy que je
        les dois apprendre, et suis tres-marry d’y estre arrivé si tard,
        puis que les paroles que j’ay ouyes ne m’ont apris autre chose que les
        nouvelles de ce brasselet dedié encore qu’ avec injustice,
        à Phillis. – Vous ne devez point, respondit Astrée, estre
        marry de n’estre arrivé plus tost, puis que vous n’eussiez fait
        une moindre offence, de desrober ainsi les secrets de vostre
        maistresse, que celuy qui vola le feu du ciel, et par raison vous n’en
        devriez pas attendre un moindre chastiment. – Ce ne sera jamais,
        respondit Silvandre, la crainte du supplice qui m’empeschera d’avoir
        ceste curiosité; car j’estime de sorte le moyen de luy
        rendre preuve de mon affection, que toutes sortes de peines me sont
        douces pour ce suject. – Et comment, luy dit Astrée, luy en
        penseriez-vous rendre tesmoignage par cette voye? – Je le vous
        diray, belle bergere, respondit Silvandre. Ne seroit-ce pas luy en
        rendre un tres asseuré, si sçachant ce qu’elle desire
        estre secret, je le celois, et que par ainsi il ne fust moins secret
        qu’il étoit, avant que je l’eusse sceu, puis qu’au siecle
        où nous sommes, l’on ne dit pas seulement tout ce que l’on
        sçait, mais aussi tout ce qu’on s’est imaginé? – En
        cela, respondit Astrée, vous feriez paroistre une grande
        discretion. – Mais plus encores, dit-il, une grande affection. – Pour
        la discretion, adjousta Astrée, je l’avoue; mais pour
        l’affection, je m’en remets à celle à qui elle s’adresse.
        – Aussi, repliqua le berger, le dis-je pour elle. Et voudrois, puis
        qu’il a fallu que Silvandre, autresfois tant ennemy de l’amour, ayme et
        adore maintenant quelque chose, que pour le moins son amour fust
        recognue. Et lors s’adressant à la belle Diane, il continua: Mais
        d’où vient, ma belle maistresse, que vous ne respondez rien
        à ce que je dis, et qu’il semble que mes discours ne vous
        touchent point? – Je croy, respondit Diane, que c’est le
        desplaisir que je ressens desja de ne devoir plus estre vostre
        maistresse que douze ou quinze jours. – Si ceste douleur, dit le
        berger, procede de ceste playe, vous y pouvez aisement remedier,
        obligeant autant Silvandre par vos faveurs à continuer le
        service qu’il vous rend, que veritablement vos beautez et vos
        perfections m’y ont contraint jusques icy. – Ah! Silvandre,
        respondit Diane, ne parlons plus de faveurs ny de service, le terme des
        trois mois de vostre feinte estant passé. <pb n="90"/> Ce vous seroit
        trop de peine de forcer plus long temps vostre naturel. – Belle
        bergere, respondit Silvandre, n’en faites point de difficulté
        pour la consideration de ma peine; car ce n’est tant de plaisir
        de faire service à une personne si pleine de merite, que quand
        mon naturel seroit encores beaucoup plus contraire à l’amour, si
        ne laisserois-je de le continuer avec contentement. – Quand cela
        seroit, dit Diane en sousriant, vous n’auriez accordé qu’avec
        une des parties; car encores que vostre naturel y consentist,
        vous ne devez jamais esperer que je m’a accorde pour l’interest que j’y
        ay. Ces paroles toucherent de sorte au cœur de Silvandre, cognoisant
        combien il avoit peu gaigné sur sa volonté, que ne
        pouvant cacher le desplaisir qu’il en ressentoit, son visage par un
        changement de couler le descouvrit. De quoy Astrée
        s’appercevant: Vous est-il, luy dit-elle, survenu quelque
        defaillance de cœur? – Il est bien mal-aisé, repliqua le
        berger, que ces cruelles paroles de ma maistresse ne m’affligent;
        mais ne croyez pourtant que le cœur jamais me deffaille, quoy qu’elle
        est le Ciel puissent ordonner de mon contentement et de ma vie. –
        N’est-ce point, respondit Astrée, temerité plustost que
        courage qui vous fait deffier deux telles puissances? – Ce n’est,
        repliqua le berger, ny temerité ny courage, mais une
        tres-veritable et tres-fidelle amour qui me fait parler de ceste sorte.
        Tels estoient leurs discours, par lesquels Diane cognoissoit que
        veritablement elle estoit aimée. Silvandre prevoyoit beaucoup de
        peine et peu d’esperance, et Astrée jugeoit qu’amour jettoit en
        leur ame les fondements d’une tres-belle et tres-longue amitié.
        Et quoy que tous trois eussent diverses pensées, si furent-elles
        toutesfois veritables, comme nous dirons cy-apres. Mais interrompant la
        suite de ces discours, et s’adressant à
        Diane: J’ay sceu, dit Silvandre, belle maistresse, que le
        brasselet que vous faites de vos cheveux a esté promis à
        Phillis, pour vous rachetter de son importunité. Si cela est,
        vous estes obligée de favoriser Silvandre autant comme elle, et
        afin que l’on ne vous croie point estre partiale, vous nous devez
        traitter egalement (si toutesfois l’affection que vous faites naistre
        en mon ame peut recevoir esgalité de quelque autre). – Et
        pourquoy non? respondit Astrée, prenant la cause de
        Phillis contre luy, si toutes deux procedent d’une mesme cause:
        les mesmes grains produisent bien de differents epis. – Et pourquoy,
        luy dit-il, ne voulez-<pb n="91"/> vous avouer qu’encores que la cause de
        nostre affection soit semblable, toutesfois les effets en puissent
        estre differens? – L’experience, repliqua Astrée, me
        l’apprend, car celle de Phillis a obtenu ce qui sera refusé
        à la vostre. – Cela, respondit le berger, n’est pas defaut
        d’amour, mais de fortune; et toutesfois, puisque la goutte d’eau
        tombant plusieurs fois sur le rocher, le cave par succession de temps,
        pourquoy ne dois-je esperer que mon amour et mes prieres longuement
        continuées, pourront bien autant sur la dureté de ceste
        belle? Et lors, se jettant à genoux devant elle, apres l’avoir quelque
        temps considerée, ou plustost adorée: Si l’amour,
        luy dit-il, belle maistresse, a quelque intelligence avec la
        beauté, et si les prieres, qu’on dit estre filles de Jupiter luy
        font tomber les foudres de la main, seroit-il possible que l’extreme
        affection de Silvandre, et les tres-ardentes supplications qu’il vous
        fait ne puissent obtenir de la part d’amour envers vostre
        beauté, et de la part du grand Dieu envers vostre ame, autant de
        faveur que la foible amitié et l’importunité de Phillis
        ont desja obtenu de vous? Si cela est, avec raison je diray, que
        pour estre aimé, il ne faut point aimer, ny pour vaincre la
        dureté d’une ame, user de prieres, mais seulement feindre et
        importuner. Silvandre adjousta plusieurs autres semblables paroles, par lesquelles
        ces bergeres s’alloient tousjours d’avantage asseurant de l’amour qui
        prenoit naissance en luy. Et Astrée qui recognoissoit que la
        volonté de Diane n’estoit pas trop esloignée d’accorder
        à Silvandre, elle fit en sorte que le brasselet dedié
        à Phillis fut donné au berger, avec promesse toutesfois
        qu’il ne le garderoit que jusques à la fin du terme qu’il la
        devoit servir, qu’elle pensoit devoir finir dans peu de jours. A quoy,
        apres quelque difficulté, le berger s’accorda, se ressouvenant
        que le terme qu’il la devoit servir par feinte se paracheveroit bien
        tost, mais que celuy qu’il la devoit servir à bon escient,
        dureroit autant que celuy de sa vie. Il seroit mal-aisé de
        raconter les remerciements de Silvandre,
        mais plus encores le contentement qu’il en ressentit; et suffira
        de dire que luy-mesme, qui autresfois avoit tant mesprisé les
        faveurs d’amour, et qui ne pouvoit se figurer qu’en semblables folies
        (car telles les souloit-il nommer) on peust trouver quelque sorte de
        contentment, avoua en cette occasion, qu’il n’y avoit point <pb n="92"/>
        de felicité esgale à celle que ceste faveur luy faisoit
        ressentir. Et lors que par des paroles confuses en sa joye, il l’alloit
        representant le mieux qu’il luy estoit possible, il sembla qu’amour la
        luy voulust rendre plus entiere, faisant arriver la bergere Phillis.
        Car si celuy ne se peut dire heureux de qui le bon heur n’est cogneu de
        personne, il s’ensuit que plus l’heur que l’on possede est cogneu, l’on
        est aussi plus heureux, et encores plus lors que ce bien ne procede pas
        de la fortune, mais du merite. Aussi tost que Silvandre la vit, il
        courut vers elle, et luy monstrant le bras où il avoit desja
        fait attacher le bien-heureux bracelet, le luy passoit devant les yeux,
        et luy demandoit: Quelles arres sont celles-cy de ma prochaine victoire?</p>
        <p>Phillis qui venoit de chercher Lycidas, pour le desir qu’elle avoit de
        le sortir de sa jalousie, et qui ne l’avoit sceu trouver, s’en revenoit
        si triste, et si lasse, qu’il ne luy fut pas malaisé de
        contrefaire la courroucée, ny necessaire de changer de visage,
        pour tesmoigner le desplaisir que cette faveur luy rapportoit. Et parce
        que le berger l’importunoit fort, non pas en cette action, comme elle
        faignoit, mais d’autant que c’estoit de luy, de qui Lycidas estoit
        jaloux, elle luy dit, le plus rudement qu’elle peut: Les arres
        que vous monstrez, le sont plustost de vostre peu de merite, que de
        vostre prochaine victoire, et c’est ainsi que pour rendre les charges
        justes, on a de coustume de faire. – Et comment l’entendez-vous?
        respondit le berger. – Je veux dire, repliqua-t’elle, que du
        costé qui est trop leger, on met quelque chose de pesant pour
        contre-ballancer l’autre, jusques à ce que le voyage soit finy,
        mais estant arrivez, l’on le descharge, et la bale demeure tousjours de
        son poids. Aussi jusques à ce que nous ayons achevé
        nostre terme, Diane va sagement par ses faveurs appesantissant le
        costé qui est le plus leger, mais apres elle jugera sans avoir
        égard à la pesanteur de mon affection, et à la
        legereté de vostre peu de merite; et lors Dieu
        sçait à qui sera cette prochaine victoire dont vous
        parlez. Silvandre en sousriant, luy respondit: C’est bien mieux
        la coustume des miserables d’estre envieux , et d’amoindrir par leurs
        paroles le bien d’autruy, qu’ils estiment infiniment. Phillis sans
        repliquer passa outre, et vint vers les deux bergeres,
        ausquelles elle usa d’abord tant de reproches, qu’il sembloit qu’elles
        luy eussent fait une tres-grande offence. Et parce que Diane rejettoit
        le tout dessus Astrée, et qu’Astrée ne s’en pouvoit
        <pb n="93"/> bien excuser, Silvandre prenant la parole toutes deux, et
        s’adressant à Diane, luy dit: Considerez, ma maistresse,
        comme amour est prudent, et avec combien de sagesse il conduit les
        actions de ceux qu’il luy plaist. Vous avez creu jusques icy que
        Phillis vous aimoit, et je ne sçay qui n’y eust esté en
        quelque sorte deceu par ses faintes. Amour qui recognoist l’interieur
        des ames, à fin de vous destromper, a esté cause que vous
        m’avez favorisé de ses cheveux, non pas seulement pour marque de
        mon affection, mais encore pour faire descouvrir à cette
        trompeuse, la fausseté de la sienne par sa jalousie; car
        s’il est impossible que deux contraires soient en mesme temps en mesme
        lieu, il l’est encores plus que l’amour et la jalousie soient en mesme
        cœur. Ce qui faisoit tenir ces propos à Silvandre, c’estoit pour
        tourmenter d’avantage Phillis; parce que sçachant la
        jalousie de Lycidas, il ne faisoit nul doute qu’il ne la mist fort en
        peine, en luy proposant que l’amour ne pouvoit estre avec la jalousie.
        Aussi, elle qui se sentoit toucher si vivement, ne peut s’empescher de
        luy respondre: Quelle raison, berger, avez-vous, pour soustenir
        une si mauvaise opinion? – Celle, dit-il, qui vous la devroit
        faire avouer si vous aviez pour le moins quelque connoissance de la
        raison; L’amour n’est-ce pas un desir? et tout desir
        n’est-il pas de feu? et la jalousie, n’est-ce pas une
        crainte? et toute crainte n’est-elle pas de glace? et
        comment voulez-vous que cet enfant gelé soit né d’un pere
        si ardant? – Des caillous, respondit Phillis, qui sont froids, on
        en voit bien sortir des estincelles qui sont chaudes. – Il est vray,
        repliqua Silvandre, mais jamais du feu ne proceda le froid. – Et
        toutesfois, reprint Phillis, du feu mesme procede bien la cendre qui
        est froide, le feu n’y est plus. A cette replique Phillis demeura
        troublée, et plus encores quand
        Diane prenant la parole: De mesme, dit-elle, quand la froide
        jalousie naist, il faut que l’amour meure. – Mais ma maistresse,
        repliqua Phillis, je ne doute point que mon ennemy n’ait la victoire,
        ayant un si bon second que vous estes. Et se tournant vers
        Astrée: Et vous, belle bergere, continua-t’elle, vous ne
        pouvez eviter le blasme de mauvaise amie, si me voyant attaquée
        par eux deux, vous ne prenez ma deffense? – Astrée luy
        respondit froidement: Je tiens pour chose si veritable que la
        jalousie procede de l’amour, que pour ne mettre cette opinion en doute,
        je n’en veux point disputer, de peur d’estre contrainte (si les
        repliques me dafaillent) <pb n="94"/> d’avouer, qu’estant jalouse je n’ay
        point aymé, comme je vous voy forcée de confesser
        qu’estant jalouse de Diane vous ne l’aimez point, ou pour le moins
        qu’estant en doute, si la jalousie procede de l’amour, vous n’estes pas
        bien asseurée, si vous aimez Diane. – Que je baise les mains,
        dit Silvandre, de ceste belle, et veritable bergere, puis que sans
        esgard de personne, elle a parlé à mon advantage, avac
        tant de verité. Astrée respondit: Si vous m’estiez obligé, ce
        seroit un tesmoignage que pour vous favoriser, j’aurois deguisé
        la verité, puis que l’on n’est point obligé à
        celuy qui dit vray, non plus qu’à celuy qui nous paye une dette
        à laquelle il est tenu. – Vous auriez raison, respondit
        Silvandre, si l’on prenoit toutes choses à la rigueur;
        mais puis que, au siecle où nous sommes, il y a si peu de
        personnes qui simplement suivent la vertu, il faut avouer que nous
        sommes obligez à ceux de qui nous ressentons les biens-faits,
        encores qu’ils y soient tenus. – Mais que direz-vous, interrompit
        Phillis, au contraire, de l’experience que nous faisons tous les
        jours? Je cognois un berger, qui ayant longuement aimé,
        est en fin tombé en une jalousie, qui luy ayant duré
        quelque temps, ne l’a pas empesché de continuer son
        amitié longuement apres. Oserez-vous dire que c’estoit un feu
        estaint qui produise cette cendre? – Il n’est pas impossible,
        respondit Silvandre, qu’estant sain on devienne malade, et
        qu’aprés la maladie, on retourne en santé, ny qu’un feu
        soit estaint et puis r’allumé. Et pourquoy une amitié
        ayant bruslé quelque temps ne se peut-elle esteindre par cette
        froide jalousie? et la jalousie perdue, pourquoy ne
        deviendra-t’elle aussi ardante qu’elle fut jamais? Mais il ne
        peut estre que la santé et la maladie, que le feu ardant et la
        cendre froide, soient en mesme temps en mesme sujet. Et pour ne perdre
        tant de paroles pour esclaircir d’avantage cette verité, voyons
        quels sont les effets de l’amour, et de la jalousie, et nous pourrons
        juger par eux si les causes dont ils procedent ont quelque
        conformité ensemble. Quels dirons-nous donc les effets
        d’amour? un desir extreme qui se produit en nos ames, de voir la
        personne aymée, de la servir, et de luy plaire autant qu’il nous
        est possible. Et ceux de la jalousie, quels sont-ils? N’est-ce
        point une crainte de rencontrer celle qu’on a aymée, une
        nonchalance de luy plaire, et un mespris de la servir? Et qui
        pourra croire que ces effets si contraires procedent d’une mesme
        cause? Si cela est, ne faut-il avouer que la nature se veut
        destruire, puis qu’elle fait produire à
        une mesme chose son contraire? <pb n="95"/></p>
        <p>Phillis vouloit respondre, mais elle alloit
        begayant sans sçavoir par où commencer; dequoy
        Diane ne se pouvoit empescher de rire, ayant desja pris garde à
        la jalousie de Lycidas. Et pour la mettre encore plus en peine, prit
        expressement ainsi la parole: La jalousie est sans doute signe
        d’amour, tout ainsi que les vieilles ruines sont tesmoignages des
        anciens bastiments, estans d’autant plus grandes que les edifices en
        ont esté superbes et beaux. Aussi crois-je qu’une petite amour
        ne fut jamais suivie d’une grande jalousie; mais comme nous
        n’appellons pas ces ruines des bastimens, de mesme, la jalousie ne peut
        estre nommée amour. Et selon que je puis juger de mon humeur, si
        j’aymois, il ne seroit pas en mon pouvoir d’estre jalouse. Et que
        deviendriez-vous donc, respondit Phillis, si celuy que vous aimeriez en
        aymoit une autre. – Son ennemie, respondit Diane, je veux dire que je
        le hayrois. Ce n’est pas que je ne prevoye bien que cet accident me
        rapporteroit un extreme desplaisir, mais plus pour avoir esté
        trop longuement deceue, que trop promptement oubliée. – Et si ce
        berger devenoit jaloux de vous , demanda Phillis, qu’en
        feriez-vous? – J’en userois tout ainsi, adjousta Diane, que s’il
        ne m’aimoit plus. – Mais si vous desiriez, continua Phillis, qu’il vous
        aimast encore, respondit Diane, car je me jugerois digne de finir
        miserablement, si j’aimois une personne que je sceusse ne m’aymer pas.
        – Ah! Diane, dit Phillis, que vous parlez librement! – Et
        vous, Phillis, repliqua Diane, que vous disputez
        passionnément! Que si vous avez affaire de quelque remede
        pour ce mal, ou prenez celuy que je vous donne, ou vous armez de
        patience pour supporter tous les desplaisirs qui vous en viendront, et
        soyez asseurée qu’ils ne seront pas petits.</p>
        <p>Ainsi alloient discourant ces belles et sages bergeres avec Silvandre.
        Et parce qu’Astrée cogneut que si ces propos continuoient d’avantage, ils
        pourroient peut-estre amener quelque alteration, elle les voulut
        interrompre; et ne le pouvant faire plus à propos qu’en se
        levant, elle feignit de se vouloir promener. Et ainsi prenant Diane
        d’une main, et Phillis de l’autre, elle se leva, disant qu’elles
        avoient demeuré trop longuement en ce lieu, et qu’il seroit bon
        de se promener. Lors Silvandre, voulant aider à sa maistresse,
        laissa choir sans y penser la lettre qui lui avoit esté mise la
        nuict dans la main. Et parce que Phillis avoit esté mise la
        nuict dans la main. Et parce que Phillis avoit tousjours l’œil sur luy,
        elle ne fut pas plustost à terre, qu’elle la releva, <pb n="96"/>
        sans que le berger s’en apperceut, et la portant vers Astrée,
        vouloit la lire, avant que de la luy rendre; mais soudain qu’elle
        et la triste bergere jetterent les yeux dessus, il leur sembla de voir
        de l’escriture de Celadon. Cette representation toucha si vivement
        Astrée, qu’elle fut contrainte, laissant Diane avec Silvandre,
        et tirant Phillis apres elle, de s’asseoir à terre où
        Phillis s’estant mise à genoux, et luy voyant le visage tout
        changé: Qu’est cecy, ma sœur, luy dit-elle, et quel est le
        mal qui vous est si promptement survenu? – Mon Dieu, ma sœur,
        respondit Astrée, quel tremblement de genoux m’a surprise!
        et en quel trouble m’a mise la veue de cette lettre! N’avez-vous
        point pris garde, dit-elle, à la façon de ceste
        escriture, et combien les traits en sont semblables à ceux de
        mon pauvre Celadon? – Et pour cela, respondit Phillis (qui ne
        desiroit pas que Silvandre se prit garde de ce trouble) faut-il vous
        estonner de ceste sorte? c’est peut-estre veritablement une de
        ses lettres, qui est tombée entre les mains de Silvandre, et
        qu’amour vous veut rendre comme chose qui vous est deue. – Helas!
        ma sœur, respondit Astrée, cette nuict mesme il m’a
        semblé de le voir si triste et pasle, que je m’en suis
        esveillée en sursaut. Elle vouloit continuer, quand Diane et
        Silvandre survindrent, bien en
        peine de la voir si tost changée de visage. Mais Phillis qui en
        toute façon vouloit cacher cette surprise au berger, fit signe
        à Diane, et puis s’adressant à Silvandre: Berger,
        luy dit-elle, Astrée voudroit bien pouvoir parler librement
        à Diane, si Silvandre n’y estoit pas, ou s’il n’estoit pas
        berger. – Mon ennemie, respondit-il, nostre haine n’est point si grande
        qu’elle me face manquer de discretion envers Astrée; outre
        que je sçay bien qu’il n’est pas raisonnable que les bergers
        oyent tous les secrets des filles. Je me retiray donc dans ce bocage
        voisin, attendant que vous m’apelliez. Et à ce mot faisant une
        grande reverence à Diane, il se retira sous ces arbres qu’il
        leur avoit monstrez. Et pour ne demeurer oisif, prenant son cousteau,
        se mit à descouper l’escorce des arbres, cependant que Diane
        s’approchant d’Astrée apprit de la bouche de Phillis le trouble
        où l’avoit mise la veue d’une lettre que Silvandre avoit
        laissé choir, pour la ressemblance qu’elle avoit à
        l’escriture de Celadon. Et lors, la luy monstrant, apres qu’elle l’eust
        long temps considerée: Ce seroit, dit Diane, une
        tres-bonne nouvelle que celle que Silvandre, sans y penser, vous auroit
        donnée, si Celadon avoit escrit ceste lettre, car c’est sans
        doute que ceste escriture est nouvellement faite, et qu’il semble
        qu’elle <pb n="97"/> vient d’estre escrite à l’heure mesme; de
        sorte que si c’est Celadon, soyez seure qu’il n’est pas mort. Mais
        voyons ce qu’il y a dedans; peut-estre y apprendrons-nous
        d’avantage. Et lors, la desployant, elles virent qu’elle estoit telle.</p>
    </div>
    <div class="contentc">
        <milestone type="space"/>
        <p>A la plus aymée et plus belle bergere de l’univers,</p>
        <p>le plus infortuné et plus fidelle de ses serviteurs</p>
        <p>envoye le salut que la fortune luy denie.</p>
        <milestone type="space"/>
    </div>
    <div class="contentli">
        <p>Mon extreme affection ne
        consentira jamais que je donne le nom de peine
        et de supplice à ce que vostre commandement m’a faict ressentir
        ny ne souffrira jamais, que la plainte sorte de ceste bouche, qui n’a
        esté destinée que pour vostre louange. Mais elle me
        permettra bien de dire que l’estat où je suis, qu’un autre
        touveroit peut estre insupportable, me contente, d’autant que je
        sçay que vous le voulez et l’ordonnez ainsi. Ne faites donc
        point de difficulté d’estendre plus outre encor, s’il se peut,
        vos commandements, et je continueray en mon obeissance, à fin
        que si durant ma vie je n’ay peu vous asseurer de ma fidelité,
        les champs Elysées pour le moins, et les ames bien-heureuses qui
        y sont, recognoissent que je suis le plus fidelle, comme le plus
        infortuné de vos serviteurs.</p>
        <milestone type="space"/>
    </div>
    <div class="contentl">
        <p>Ah! ma sœur, interrompit Astrée, que c’est bien
        Celadon, qui a escrit ces paroles! je le recognois à la
        façon d’escrire et de parler; mais y a-t’il long
        temps? – Elle n’est point dattée, respondit Diane, qui la
        tenoit entre les mains, mais à l’escriture je jugerois, comme je
        vous ay dit, qu’elle est fort fresche; et de faict, voicy encor
        de la poussiere qui tient contre l’ancre. – Ma sœur, adjousta Phillis,
        ce qu’il faudroit sçavoir de Silvandre, mais avec discretion,
        c’est le lieu où il l’a trouvée, ou qui l’a luy
        donnée. – Si vous pouvez, respondit Diane, s’adressant à
        la triste bergere, remettre un peu vostre visage, à fin qu’il
        n’y cognoisse point de changement, je m’asseure que nous
        sçaurons de luy tout ce que nous voudrons. Et parce qu’il vous
        seroit difficile de le pouvoir faire si promptement, je m’en vay seule
        luy en parler, et puis vous nous viendrez trouver. A ce mot, elle s’en
        alla vers Silvandre, qui s’estoit arresté au
        premier arbre qu’il avoit trouvé pour y graver avec la pointe
        d’un cousteau les chiffres de sa maistresse et de luy, mais ayant du
        temps de reste, et rencontrant par hazard une pierre assez <pb n="98"/>
        tendre au pied de l’arbre, il grava un quadran dont l’esguille
        tremblante tournoit du costé de la Tranmontane, avec ce
        mot: J’EN SUIS TOUCHÉ. Voulant signifier que, tout ainsi
        que l’esguille du quadran estant touchée de l’aimant se tourne
        tousjours de ce costé là, parce que les plus
        sçavans ont opinion que, s’il faut dire ainsi, l’element de la
        calamite y est, par ceste puissance naturelle, qui fait que toute
        partie recherche de se rejoindre à son tout: de mesme son
        cœur, atteint des beautez de sa maistresse, tournoit incessamment
        toutes ses pensées vers elle. Et pour mieux faire entendre cette
        conception, il y adjousta ces vers:</p>
    </div>
    <div class="contentci">
        <milestone type="space"/>
        <head type="chapitre">MADRIGAL</head>
        <milestone type="space"/>
        <p>L’esguille du quadran cherche la tramontane,</p>
        <p>Touchée avec l’aimant:</p>
        <p>Mon cœur aussi, touché des beautez de Diane,</p>
        <p>La cherche incessammment.</p>
        <milestone type="space"/>
    </div>
    <div class="contentl">
        <p>Lors qu’elle l’aborda, il parachevoit d’y graver les
        chiffres, et la voyant venir, s’en alla tout joyeux vers elle, en luy disant: Quel
        bon-heur est celuy qui vous ameine vers moy, ma belle maistresse? – Il
        est, respondit-elle, encore plus grand que vous ne le pensez, puisque
        je ne viens pas seulement vous trouver, mais je laisse pour vous les
        deux plus grand que vous ne le pensez, puisque je ne viens pas
        seulement vous trouver, mais je laisse pour vous les deux plus
        grandes ennemies que vous ayez. – Si est-ce, respondit-il, que je
        crains bien d’avantage vos coups. – Mes coups, dit la bergere,
        n’offencent point, ou s’ils offencent, ce ne sont que ceux qui le
        veulent ainsi. – Il est vray, adjousta le berger, qu’ils n’offencent
        que ceux qui le veulent, mais c’est la raison aussi pourquoy il y en a
        tant de blessez; car tous ceux qui vous voyent, desirent d’en
        recevoir des blessures. – Les coups, repliqua Diane, qui sont
        desirables, ne doivent point estre redoutez. – Vos blessures, respondit
        Silvandre, sont desirées, et non desirables, et sont
        redoutables, et non redoutées. Que si j’ay dict que je les
        craignois, ç’a esté plustost pour monstrer ce que je
        devois faire, que ce que je faisois. – Je m’en remets, dit la bergere,
        à ce qui en est, et me mocque bien de vous, si vous connoissiez
        vostre bien, que vous ne le suiviez. Mais pour changer de discours,
        dites-moy, berger, je vous prie, de qui est cette lettre, et à
        qui elle s’adresse? <pb n="99"/></p>
        <p>Silvandre, ne sçachant comme
        il l’avoit perdue, lui repondit ainsi: Mon cœur, et vos yeux,
        quand ils se regardent dans quelque fontaine, vous respondront pour moy
        qu’elle s’adresse à vous, comme à la plus aymée et
        plus belle bergere de l’univers; et vos rigueurs et mon affection
        vous rendront tesmoignage qu’elle vient de moy le plus infortuné
        comme le plus fidelle de vos serviteurs. – Mais, luy dit Diane (et en
        ce mesme temps Astrée et Phillis arriverent), si ceste lettre
        vient de vous, pourquoy ne l’avez-vous pas escrite? – Parce,
        dit-il, que j’ay trouvé un meilleur secretaire que je ne suis
        pas; et faut par force que j’avoue qu’elle doit bien avoir
        quelque chose de sur-naturel, puisque j’y ay trouvé mes
        conceptions sans l’avoir escritte, et que la tenant presque tout
        à cet-heure entre les mains, je la voy entre les vostres, sans
        la vous avoir donnée. Mais le demon, qui pour moy en a
        esté le secretaire, me l’a derobée, ou plustost ravie,
        voyant que j’estois trop paresseux à la vous presenter; et
        toutesfois mon dessein n’estoit que d’attendre que vous fussiez seule.
        – Et comment l’entendez-vous? respondit Diane. Pensez-vous qu’en
        particulier je vueille recevoir des papiers que je refuse en
        general? – Ce n’estoit pas, replique le berger, pour vostre
        consideration, mais pour la mienne, que j’avois fait ce dessein, aimant
        mieux recevoir un refus de vous, sans tesmoin, que non pas devant les
        yeux de mon ennemie. Mais, à ce que je voy, celuy qui avoit pris
        la hardiesse de l’escrire pour moy, a bien sceu treuver l’adresse pour
        vous la faire voir. – Je reçoy, dit Diane, vostre excuse,
        à condition toutesfois que vous me direz qui a esté
        vostre secretaire. – Cette nuict, respondit le berger, apres avoir
        longuement pensé et repensé à ma vie, je me suis
        endormy dans un bois qui n’est pas loing d’icy, et le matin, à
        mon reveil, je me suis trouvé la lettre en la main. D’abord j’ay
        esté fort estonné, mais l’ayant leue, j’ay bien recogneu
        que le demon qui m’ayme et qui prend la peine de ma conduite, lisant en
        mon imagination ces mesmes pensées, les a escrittes dans ce
        papier pour les vous representer. Phillis, qui estoit accorte, voyant
        que Diane ne luy respondit rien,
        luy demanda s’il sçauroit bien treuver le chemin de ce bois. Non
        pas, dit-il, s’il n’y a que vous qui vueillez y aller; mais, s’il
        plaist à ma maistresse, je l’y conduiray, et m’asseure que
        les arbres qui m’ont ouy presque toute la nuict, racontent encores mes
        discours entre eux. Astrée, desireuse de voir ce lieu, fit signe
        de l’œil à Diane qu’elle le prist au mot: qui fut cause
        que la ber- <pb n="100"/> gere, apres luy avoir demandé s’il y avoit
        assez de jour pour aller et revenir, et ayant sceu qu’ouy, le pria de
        les y conduire toutes. Le berger, qui estoit plein de courtoisie, et
        qui, outre cela, ne desiroit rien avec tant de passion, que de faire service à la
        belle Diane, s’offrit fort librement de leur en monstrer le
        chemin; de sorte que Diane, se tournant vers les autres bergeres,
        afin de mieux cacher le dessein d’Astrée, les pria fort
        particulierement de vouloir luy donner le reste de la journée,
        et de prendre la peine de faire ce voyage avec elle; qu’en
        eschange elles pourroient une autre fois disposer d’elle avec la mesme
        liberté. Astrée, qui estoit bien aise que Silvandre
        creust que Diane estoit la cause de ce dessein, respondit qu’elle la
        suivroit tousjours par tout où elle voudroit. Et ainsi,
        n’attendant plus de se mettre toutes en chemin, que pour ne
        sçavoir à qui remettre la garde de leurs trouppeaux,
        quelques uns de leurs voisins arriverent, qui s’en chargerent
        librement; et lors Silvandre, prenant un sentier qu’il jugea le
        plus court, se mit devant pour les conduire. Tant que le chemin fust
        estroit et malaisé, Silvandre marcha
        tousjours le premier; mais soudain qu’ils furent entrez dans les
        prez, dont les rives du Lignon sont presque par tout embellies, il
        attendit les bergeres, et voulut aider à sa maistresse. Elle qui
        avoit desja de l’autre costé Phillis, qui s’estoit mise entre
        elle et Astrée, et les tenoit sous les bras, receut le berger de
        bon cœur pour ne se lasser tant par la longueur du chemin, et luy
        donnant le bras gauche: Vous, dit-elle, Silvandre, je vous tiens
        pour me servir en ce voyage, et vous Phillis, pour estre ma compagne.
        Phillis, qui estoit bien aise de faire parler Silvandre pour desennuier
        la compagnie, et qui, outre cela, ne vouloit qu’un mot tant à
        son advantage, fut prononcé par Diane sans estre
        remarqué, s’addressant au berger, luy demanda que luy sembloit
        de cette faveur? – Qu’elle est plus grande que nous ne meritons,
        respondit Silvandre. – Mais, repliqua Phillis, comment recevez-vous la
        difference qu’elle met entre nous? – Commme un fidelle serviteur
        reçoit ce qui est agreable à sa maistresse. – Ce n’est
        pas, adjousta la bergere, ce que je vous demande, mais si, voyant la
        grande faveur que nostre maistresse me fait, vous qui mesprisez si fort
        la jalousie, n’en avez point de ressentiment? – Je voy bien,
        dit-il, que vous mesurez mon affection à la vostre, puis que
        vous pensez que chose qui plaise à ma belle maistresse me puisse
        estre ennuyeuse. Et quand cela ne seroit pas, j’aurois trop peu de
        <pb n="101"/> cognoissance d’amour, si je ne recevois pour tres-grande la
        faveur qu’elle vient de me faire à vostre desavantage. Diane
        sousrit oyant ceste response, et Phillis, qui attendoit tout le
        contraire, en demeura si surprise, que s’arrestant tout court, elle
        considera quelque temps le berger. Mais luy, recommençant
        à marcher: Phillis, dit-il, ce rire n’est qu’une
        couverture de vostre peu de replique; aussi ne vous ay-je peu
        jusques icy faire entendre, ny par mes parolles, ny par mes actions, un
        seul des mysteres d’amour, quelque peine que j’a aye mise. Mais je n’en
        accuse que le défaut de votre amitié. – Si c’est avec
        l’entendement, dit Phillis, que nous entendons, il faudroit m’accuser
        plustost, si je n’entens pas ces mystères, d’avoir peu
        d’entendement que non pas peu d’amitié, puis que l’intelligence
        n’est pas en la volonté. – Vous vous trompez, respondit le
        berger, et voicy un de ces mysteres qui vous sont inconnus, et dont il
        ne faut accuser, ny vostre entendement, ny vostre volonté, mais
        ceste belle Diane. – Et comment, dit Diane, me voulez-vous rendre
        coulpable de l’ignorance de Phillis? – Je ne vous en juge pas
        coulpable, belle maistresse, repliqua Silvandre, mais je dy que vous en
        estes la cause, ainsi que me l’a declaré un ancien oracle, par
        lequel, continua-t’il se tournant vers Phillis, j’apprens que je suis
        plus aimé de nostre maistresse que vous. Astrée qui
        jusques alors n’avoit point parlé. Voicy,
        dit-elle, les discours les plus obscurs, et les raisons les plus
        embrouillées que j’ouys jamais. – Si vous me donnez le loisir,
        respondit Silvandre, de m’esclaircir, je m’asseure que vous l’advouerez
        comme moy. Et pour le vous faire mieux entendre, je redis donc encor’
        une fois, que le subjet, pour lequel Phills ne comprend les mysteres de
        ce grand dieu d’amour, c’est parce qu’elle n’aime pas assez; et
        que de ce defaut d’amitié, il n’en faut point accuser sa
        volonté, mais Diane seulement, ainsi que nous l’apprend cet
        ancien oracle par lequel je connois que je suis plus aimé d’elle
        que Phillis, et en voicy la raison. Lors que vous desirez de
        sçavoir quelle est la volonté d’un dieu, à qui
        vous adressez-vous pour l’apprendre? – C’est sans doute,
        respondit Phillis, à ceux qui sont prestres de leurs temples, et
        qui ont accoustumé de servir à leurs autels. – Et
        pourquoy, adjousta le berger, ne vous adressez-vous plustost à
        ceux qui sont les plus sçavans, que non pas aux ministres de ces
        temples, qui le plus souvent sont ignorans en toute autre chose?
        – Parce, repondit-elle, que chaque dieu se com- <pb n="102"/> munique plus
        librement à ceux qui sont initiez en ses mysteres, et familiers
        autour de ses autels, qu’aux estrangers, encores qu’ils soyent savans.
        – Voyez, reprit alors Silvandre, quelle est la force de la
        verité, puis qu’elle vous contraint mesme de la dire contre
        vostre intention; car si vous n’entendez pas les mysteres
        d’amour, n’est-ce pas signe que vous luy estes estrangere, puis que
        vous advouez que les dieux se communiquent plus librement à ceux
        qui servent leurs temples et leurs autels. Mais comment peut-on servir
        les temples et les autels d’amour, sinon en aimant? Le sacrifice
        seul des cœurs est celuy qui plait à ce dieu. Ne voyez-vous
        donc, Phillis, que si vous ignorez ces mystères, ce n’est pas
        faute d’entendement, mais d’amour? – Et quand cela seroit,
        respondit Phillis (ce que je n’advouray jamais), comment
        accuseriez-vous Diane du defaut de mon amitié? Est-ce,
        peut-estre, qu’elle ne soit pas assez belle, ou que les merites luy
        defaillent pour se faire aymer? Voicy, respondit froidement
        Silvandre, un second mystere de ce dieu,
        qui n’est pas moindre que celuy que je viens de vous expliquer. Diane
        n’a nul defaut, ny de beauté, ny de merite, d’autant qu’en chose
        si parfaite qu’elle est, il n’y en peut avoir, non plus qu’en vostre
        volonté. Car il ne tient pas à vous que vous ne l’aimiez
        beaucoup, et que vostre amour n’esgale les perfections que vous
        remarquez en elle; mais il vous est impossible, parce qu’elle ne
        vous aime pas, suivant cet oracle, dont je vous ay parlé. Jadis
        Venus, voyant que son fils demeuroit si petit, s’enquit des dieux, quel
        moyen il y avoit de la faire croistre: à quoy il luy fust
        respondu qu’elle luy fist un frere, et qu’il parviendroit incontinent
        à sa juste proportion, mais que tant qu’il seroit seul, il ne
        croistroit point. Et ne voyez-vous pas, Phillis, que ceste sentence est
        donnée contre vous, et en ma faveur? car si vostre amour
        demeure petit et presque nain, c’est qu’il n’a point de frere. Que si
        au contraire le mien surpasse toutes les choses plus hautes, c’est que
        ceste belle Diane luy en a fait un qu’il aime, qu’il honore, voire
        puis-je dire, qu’il adore. – Et croyez-vous, repliqua Phillis, que vous
        soyez plus aimé d’elle que je n’en suis? – Il n’en faut
        non plus douter, respondit le berger, que de la verité mesme.
        Les dieux ne mentent jamais, les oracles sont les interpretes de leurs
        volontez; et comment oseriez-vous taxer l’oracle de
        mensonge? Non, non, Phillis, puis que j’aime ceste belle Diane
        plus que vous ne l’aimez, ne doutez point qu’elle n’ <pb n="103"/> aime
        aussi d’avantage, autrement les dieux seroient des abueurs, et non pas
        des dieux. – On se trompe, adjousta Phillis, bien souvent en
        l’intelligence des oracles. – Il est vray, respondit Silvandre, mais
        quand cela est, l’evenement contraire le descouvre incontinent;
        et ainsi on ne demeure pas longuement abusé. Mais de celuy dont
        je parle, nous ressentons et vous et moy l’effect si conforme, que ce
        seroit impieté d’en douter, puis que, quoy que vous vueillez,
        vous ne pouvez rendre vostre amour si grande que la mienne. Et voicy ce
        qui le confirme encore d’avantage: n’est-ce pas une commune
        opinion, qu’il faut aimer pour estre aimé? – Et quoy,
        interrompit Phillis, vous pensez en aimant beaucoup, vous faire
        beaucoup aimer? – Si je voulois, dit le berger, vous expliquer
        encore ce mystere d’amour, peut-estre seriez-vous aussi prompte
        à l’advouer, que vous l’avez esté à
        m’interrompre; et toutesfois ce n’est pas ce que je voulois dire,
        mais seulement que si pour se faire aimer, il faut aimer, il n’y a
        point de doubté que Diane, qui me contrainct de l’aimer avec
        tant d’affection ne m’aime ardamment. Phillis demeura muette, ne
        sachant que respondre au berger, qui à la verité
        deffendoit trop bien sa cause. Astrée, s’approchant
        de l’oreille de Diane: Ne me croyez
        jamais pour veritable, dit-elle le plus bas qu’elle peut, si ce berger
        en feignant ne s’est laissé prendre à bon escient, et
        s’il n’a fait comme ces enfants qui passent tant de fois le doigt
        autour de la chandelle pour se jouer, qu’en fin ils s’y bruslent. Diane
        luy respondit: Cela pourroit estre, si j’estois aussi
        capable de brusler, qu’il le pourroit estre d’estre bruslé. Que
        si toutesfois il a fait la faute, la peine en soit à luy:
        car quant à moy, je ne pretens point y participer. Ces propos
        à l’oreille eussent continué davantage, si
        Phillis qui estoit entre deux ne les eust interrompus, leur reprochant
        qu’elles tenoient le party de Silvandre. Ce n’est pas cela, respondit
        Diane, mais nous disons bien que vous ne devez plus disputer contre
        luy, car il en sait trop pour vous. – Si veux-je encor, dit-elle,
        sçavoir de luy comment il entend, que ce que vous avez dit au
        commencement est plus à son advantage qu’au mien, parce que je
        ne puis comprendre, que ce ne me soit plus d’honneur, puis que vous
        m’eslisez pour vostre compagne. – A vous, respondit le berger,
        l’honneur, et à moy, l’amitié. – Non, non, repliqua la
        bergere, ce nom de compagne est plein d’amitié et d’honneur, car
        il signifie presque un autre nous mesmes. – Si m’advouerez <pb n="104"/>
        vous, respondit Silvandre, que l’amitié et la flaterie ne
        peuvent non plus estre ensemble que deux contraires; or si la
        personne du monde que vous aimez le plus, vous venoit dire, que vous
        estes aussi parfaite qu’une déesse, ne jugeriez-vous pas que ce
        seroit flaterie, et qu’elle ne vous aimeroit point? Et pourquoy,
        pauvre abusée que vous estes, ne faites-vous un mesme jugement
        de Diane lors qu’elle vous dit, que vous estes sa compagne, c’est
        à dire, ainsi que vous l’expliquez vous-mesme, semblable
        à elle, puis que ses perfections la relevent de sorte par dessus
        toutes les femmes qu’il n’y a pas plus de difference des hommes aux
        dieux, que de vous à elle? Aveugle Phillis, ne voyez-vous
        point, que ceste douce parolle, qui vous agrée si fort, n’est
        qu’une pure flaterie, dont ma belles maistresse use envers vous, pour
        recognoistre en quelque sorte la foible amitié que vous luy
        portez? car ne pouvant vous aimer, elle veut vous contenter par
        ce moyen. Vous prenant donques pour compagne, c’est signe de flaterie,
        et cette flaterie, de peu d’amitié; et, au contraire, me
        prenant pour son serviteur, elle monstre la bienvueillance qu’elle me
        porte, puis que je suis capable de cette faveur, s’il y a quelque
        mortel qui le soit. – O outrecuidance! s’escria Phillis. – O
        amour! respondit Silvandre. – Et quoy? repliqua le bergere,
        vous pensez donc estre digne de servir celle de qui les merites
        outrepassent toutes les choses mortelles? – Les plus grands
        dieux, adjousta le berger, sont servis par des hommes, et se plaisent
        de leur voir rendre ce devoir, et cette reconnoissance. Et pourquoy, si
        je suis homme, comme je pense que vous ne doutez pas, ne me voulez-vous
        permettre que je serve et adore ma déesse, mesme ayant
        esté esleu à ce sainct devoir par elle-mesme?
        Phillis ayant quelque temps, sans parler, consideré les raisons
        de Silvandre, toute confuse, ne sçavoit que luy respondre, luy
        semblant que veritablement Diane faisoit plus de faveur au berger
        qu’à elle. Et pource, luy addressant sa parolle: Mais, ma
        maistresse, luy dit-elle, quand j’ay bien pensé à ce que
        mon ennemy me dit, je trouve qu’il a raison, et que veritablement vous
        le favorisez d’avantage. Seroit-il possible que vous l’eussiez fait
        à dessein? Si cela estoit, j’aurois bien occasion de me
        plaindre, et de trouver mauvais, qu’à mes despens il fust tant
        advantagé par dessus son merite. – Je voy bien, respondit
        froidement Diane, que l’opinion a plus de puissance sur vous que la
        verité, et que c’est par elle que vous estes conduite. Il n’y a
        pas presque un <pb n="105"/> moment que vous estiez glorieuse de la faveur
        avec laquelle je vous avois preferée à Silvandre;
        et voilà qu’incontinent cette opinion estant changée,
        vous vous plaignez du contraire, en sorte que j’y bien à
        craindre, que vostre amitié de mesme ne soit toute en opinion. –
        Et comment, ma belle maistresse, dit Silvandre, en pourriez-vous
        douter, puis qu’elle ne dit pas un mot qui ne vous en rendre
        tesmoignage? Ne voilà pas une belle amour que la vostre,
        Phillis, qui vous fait trouver les action de vostre maistresse
        mauvaises? – Et si elles sont à mon desadvantage, dit la
        bergere, voulez-vous que je les trouve bonnes? Il faudroit bien
        estre sans sentiment! – Non pas cela, repliqua Silvandre, mais
        avoir plus d’amour que vous n’avez pas. Et quoy! ne voudriez-vous
        point que Diane se conduisit à vostre volonté? –
        Pleust à Dieu, dit-elle, j’aurois pour le moins autant
        d’avantage sur vous, qu’il semble qu’elle vous en donne sur moy. – Mais
        si cela estoit, adjousta le berger, dites-moy, Phillis, qui seroit de
        vous deux la maistresse, et qui le serviteur? En verité,
        bergere, je ne pense pas que vous ayez esté esgratignée
        de la moindre de toutes les armes d’amour. Astrée qui escoutoit
        leur different sans parler, fut en fin
        contrainte de dire à Diane: Je pense, sage bergere, qu’en
        fin ce berger ostera du tout la parole à Phillis. – Mais
        plustost l’amour, respondit Silvandre, car jusques icy elle a
        pensé qu’elle aimoit, et maintenant elle voit le contraire. Ces
        belles bergeres alloient de cette sorte, trompant la longueur du
        chemin. Et parce que c’estoit sur le haut du jour, et que le soleil
        estoit en sa plus grande force, elles demanderent à Silvandre
        s’il y avoit beaucoup de chemin jusqu’au lieu où il les vouloit
        conduire. Et ayant sceu qu’elles n’en avoient encores fait la
        moitié, elles resolurent de s’arrester à la premiere
        fontaine, ou sous le premier bel ombrage qu’elles
        rencontreroient; car Silvandre leur dict qu’elles en trouveroient
        une bien tost, où mesme il y avoit un cerisier tout
        chargé de fruicts. En cette resolution, elles redoublerent leurs
        pas; mais la rencontre qu’elles firent de Laonice, de Hylas, de
        Tircis, de Madonte, et de Tersandre, les arresterent quelque temps. Ces
        bergers et bergeres alloient se promenant ensemble, cherchant les
        fresches ombres, et les agreables sources des fontaines, parce
        qu’estant estrangers, et n’ayant nul troupeau à garder, ils
        n’employoient le temps qu’à passer leur vie le plus doucement
        qu’il <pb n="106"/> leur estoit possible. Et ayant ce jour là fait
        dessein de ne s’abandonner point, ils s’alloient promenant contremont
        la douce et delectable riviere de Lignon. Or cette troupe s’estant
        rencontrée, Hylas, laissant incontinent Laonice, s’en vint vers
        Phillis, et quoy qu’elle sceut faire, si fallut-il qu’elle laissast
        Astrée et Diane; dequoy Silvandre ne fut point marry, luy
        semblant qu’il possedoit plus absoluement sa maistresse. Tircis qui
        apperceut Astrée toute seule, car Tersandre conduisoit Madonte,
        apres luy avoir fait la reverence, s’offrit de luy aider. Elle qui
        estimoit infiniment la vertu de ce berger, outre qu’il luy sembloit que
        leurs fortunes avoient beaucoup de conformité, le receut fort volontiers.</p>
        <p>De sorte que chacun avoit compagnie, sinon Laonice qui, comme j’ay dict
        autresfois, nourrissoit en son ame un si extreme desir de vengeance
        contre Phillis et Silvandre, que tout son dessein estoit de trouver
        quelque bonne occasion de leur nuire. Et pour venir à bout de
        son entreprise, elle alloit espiant toutes leurs actions et escoutoit
        le plus qu’elle pouvoit leurs discours, principalement quand elle
        voyoit qu’ils parloient bas et en secret, et qu’elle remarquoit
        à leurs gestes que c’estoit avec affection.</p>
        <p>Elle avoit desja esté cause en partie de la jalousie de Lycidas,
        et depuis avoit beaucoup appris des nouvelles de Silvandre et des
        autres bergeres, plus toutesfois par ses soupçons que par toute
        autre chose. Mais, à cette rencontre, elle en reconnut bien
        d’avantage, et y devint si sçavante, comme nous dirons, qu’elle
        en sceut presque autant qu’eux-mesmes. Aussi, n’y ayant personne en la
        compagnie qui soupçonnast le dessein qu’elle avoit, elles les
        escoutoit librement, et s’en approchoit sans qu’ils s’en donnassent
        garde. Elle donc, n’ayant rien qui la divertit, apres avoir
        consideré tous ces bergers et bergeres, se vint mettre le plus
        prés qu’elle peut de Silvandre qui conduisoit Diane, parce que
        c’estoit celuy à qui elle vouloit le plus de mal, et ayant desja
        quelque opinion de ceste amour elle desiroit avec passion d’en
        descouvrir d’avantage.</p>
        <p>Diane qui n’avoit point de dessein sur Silvandre, quoy qu’elle luy
        voulut plus de bien qu’au reste des bergers de Lignon, ne se soucioit
        point que ses parolles fussent ouyes; et Silvandre n’y prenoit
        pas garde, parce que du tout attentif à ce qu’il disoit à
        sa maistresse, il ne voyoit presque le chemin par où il passoit,
        qui fut cause que Laonice les peut escouter aisément. Or ce
        berger, aussi tost qu’il se vit seul pres de Diane: Et bien, ma
        belle mais-<pb n="107"/> tresse, luy dit-il, quel juement ferez-vous de
        Phillis et de moy? – Que Phillis, repondit-elle, est la personne du monde qui
        sçait le plus mal mentir, et que Silvandre est le berger que je
        vis jamais qui dissimule le mieux; car il est certain que vous
        contrefaites mieux le passionné que personne du monde. –
        Ah! bergere, reprit Silvandre, qu’il est aisé de
        contrefaire ce que l’on ressent veritablement! – Voilà
        pas, repliqua Diane, ce que je dis? jamais je n’eusse creu que pour
        une feinte passion, l’on eust peu controuver des paroles et des actions
        si approchantes du vray. Ah! Diane, continua le berger, combien
        sont mes actions et mes paroles impuissantes à declarer la
        verité de mon affection! Si vous pouviez aussi bien voir
        mon cœur que mon visage, vous ne feriez pas ce jugement de moy;
        car il faut enfin que je vous advoue, la gageure de Phillis avoir bien
        esté cause que ce berger (je ne sçay si je dois
        dire heureux ou mal-heureux) a eu plus souvent l’honneur d’estre
        prés de vous. Mais que je me sois arresté aux bornes de
        nostre gageure, ha! belle maistresse, ne le croyez pas, vous avez
        trop de perfections, et j’ay eu trop de commodité de les
        recognoistre, pour ne les aimer que par semblant. Le Ciel me soit
        tesmoin, et j’en atteste les déitez de ces lieux solitaires, que
        je vous aime avec une aussi veritable affection comme il est vray que je suis Silavndre.</p>
        <p>Ce qui estoit cause que le berger parloit de cette sorte, c’estoit
        qu’il voyoit bien que dans peu de jours le terme de trois mois
        finissoit et qu’apres il luy seroit beaucoup plus difficile de
        l’entretenir de son affection, recognoissoit assez l’humeur de cette
        bergere, de sorte qu’il se resolut de prevenir ce temps. Et quoy que
        cela rapporta peu à son dessein, si ne luy fut-il du tout
        inutile, car il commença d’accoustumer sa bergere à
        semblables discours, qui peut-estre n’est pas un des moindres artifices
        dont un amant avisé se doive servir, d’autant que la coustume
        nous rend les choses aisées, qui du commencement nous estonnent,
        et que nous jugeons presque impossibles. Diane oyant ces paroles,
        encore qu’elle jugea bien qu’elles estoyent veritables, si ne fit-elle
        semblant de les croire, mais continuant comme elle avoit
        commencé: Et cecy, dit-elle, berger, me fortifie encore
        plus en l’opinion que j’ay conceue de vous, et pour vous tesmoigner que
        je dis vray, regardez avec quelle froideur je vous escoute et vous
        respons; car si j’avois autre creance de vos paroles, soyez
        certain que le premier mot que vous m’en avez dit, eust esté le
        dernier que j’eusse <pb n="108"/> escouté. Silvandre vouloit
        respondre, mais il en fut empesché par une rencontre qu’ils
        firent. Astrée et Tircis alloient les premiers, Philli et Hylas
        apres, puis Madonte et Tersandre, et en fin Diane, et Silvandre, et
        apres eux la malicieuse Laonice. Suivant de cette sorte le sentier que
        Silvandre leur avoit monstré, ils approcherent sans faire
        beaucoup de bruit d’un fort agreable bocage, qui estoit sur leur chemin.</p>
        <p>Et parce que les discours d’Astrée et Tircis n’estoient pas de
        ceux qui arrestent toutes les forces de l’esprit, comme n’estant que de
        choses indifferentes, ils prirent garde que dans le plus espais de
        l’ombrage, il y avoit trois bergeres avec le gentil Paris, fils
        d’Adamas. Pour les bergeres, elles estoient incogneues à
        Astrée. Quant à Paris, il s’estoit depuis quelque temps
        rendu si familier parmi toute cette troupe, à cause de l’amour
        qu’il portoit à Diane, qu’il n’y avoit celle de tout leur hameau
        qui ne le recogneust, voire qui ne l’aimast Aussi pour se rendre plus
        agreable, toutes les fois qu’il venoit voir sa maistresse, il prenoit
        les habits de berger comme j’ay dit, et avec une houlette en la main,
        vivoit parmi cette troupe comme s’il eust esté de mesme
        condition, tant l’amour a de force à despouiller les ames mesmes
        plus genereuses de toute ambition. Et parce qu’à l’heure que
        cette trouppe vint en ce lieu, l’une des bergeres chantoit,
        Astrée et Tircis s’arresterent tout court, et se tournant vers
        ceux qui venoient apres eux, leur firent signe d’aller doucement. Mais
        d’autant que la chanson estoit presque finie, ils
        n’ouirent que ce dernier couplet:</p>
    </div>
    <div class="contentci">
        <milestone type="space"/>
        <head type="chapitre">MADRIGAL</head>
        <milestone type="space"/>
        <p>Quoy? vous ay-je offencée,</p>
        <p>D’effect, ou de pensé?</p>
        <p>D’effect, il ne peut estre,</p>
        <p>Si mon penser l’a fait, il est un traistre.</p>
        <milestone type="space"/>
    </div>
    <div class="contentl">
        <p>Cette bergere avoit la voix si douce, que toute la troupe
        survenue fut
        bien marrie qu’elle eust si tost achevé. Mais Hylas, qui avoit
        quitté Phillis, pour s’en approcher d’avantage, n’eut plustost
        jetté les yeux dessus qu’il les recogneut. Que si quelqu’un eust
        pris garde à luy, il eust bien veu à son action, que ces
        bergeres ne luy estoient pas incogneues; toutesfois, pour ouyr ce
        qu’elles <pb n="109"/> diroient, il se contraignit le plus qu’il luy fut
        possible. Il ouyt donc que cette derniere, apres avoir chanté: Or sus, dit-elle,
        gentil berger, puis que nous avons satisfait à vostre
        curiosité, acquitez-vous de la promesse que vous nous avez
        faite. – Je ne vous desdiray jamais, respondit
        Paris, de chose qui soit en ma puissance.</p>
        <p>Et lors, prenant une harpe que ces bergeres avoient, il chanta sur cest instrument de ceste sorte:</p>
    </div>

    <div class="contentci">
        <milestone type="space"/>
        <head type="chapitre">CHANSON</head>
        <milestone type="space"/>
        <h4>I</h4>
        <milestone type="space"/>
        <p>Quand Hylas apperceut les yeux</p>
        <p>De Phillis sa belle maistresse:</p>
        <p>Voit-on encore telle déesse Ailleurs,</p>
        <p>dit-il, que dans les cieux?</p>
        <milestone type="space"/>
        <milestone type="space"/>
        <h4>II</h4>
        <milestone type="space"/>
        <p>Phillis d’un esclat rougissant</p>
        <p>Oyant ces mots devint plus belle:</p>
        <p>En vain cette beauté nouvelle</p>
        <p>Rend, dit-il, vostre œil plus puissant.</p>
        <milestone type="space"/>
        <milestone type="space"/>
        <h4>III</h4>
        <milestone type="space"/>
        <p>Elle d’un gracieux sousris</p>
        <p>Recevant cette flatterie:</p>
        <p>Cessez, luy dit-il, je vous prie,</p>
        <p>C’est faict, enfin Hylas est pris.</p>
        <milestone type="space"/>
        <milestone type="space"/>
        <h4>IV</h4>
        <milestone type="space"/>
        <p>– Mais s’il plaint, dit-elle à l’instant,</p>
        <p>Sa liberté, qu’il la repreine.</p>
        <p>– Vous estes, dit-il, moins humaine</p>
        <p>En pardonnant qu’en surmontant. <pb n="110"/></p>
        <milestone type="space"/>
        <milestone type="space"/>
        <h4>V</h4>
        <milestone type="space"/>
        <p>Lien trop aymable et trop cher</p>
        <p>Dont le captif craint qu’on le lasche:</p>
        <p>Heureux amant, puis quil te fache</p>
        <p>Quand tu vois qu’on te veut lascher!</p>
        <milestone type="space"/>
    </div>
    <div class="contentl">
        <p>Il sembloit que ces estrangers attendissent avec
        impatience la fin de Geste chanson pour demander qui estoit Phillis et Hylas. – Si vous avez
        quelquesfois ouy parler de cette plaine de Forests, respondit Paris, et
        particulièrement de l’agreable riviere de Lignon, il ne peut
        estre que vous n’ayez ouy le nom de la belle bergere Diane, et
        d’Astrée. Or cette Phillis, dont vous me demandez des nouvelles,
        est leur plus chère compagne. Quant à Hylas, je ne vous
        en puis dire autre chose, sinon qu’il est estranger, mais de la plus
        gracieuse, et plus heureuse humeur que j’aye jamais pratiquée;
        car il ne s’ennuye jamais au service d’une bergere, la quittant
        tousjours huict jours, à ce qu’il dit, avant que de s’y
        desplaire. – N’est-il pas (adjousta l’une de ces estrangeres) d’un lieu
        qui s’appelle Camargue, qui est en la Province des Romains? – Et luy,
        ayant respondu qu’ouy. – II suffit, continua-t’elle, que vous nous ayez
        dit son nom, et le lieu d’où il est; car pour toutes ses autres
        conditions, nous les avons autresfois apprises à nos despens. Et
        apres s’estre teue quelque temps, elle reprit de cette sorte:</p>

        <milestone type="space"/>
        <milestone type="space"/>
        <head type="chapitre">HISTOIRE DE PALINICE ET DE CIRCENE</head>
        <milestone type="space"/>
        <p>Je ne trouveray jamais estrange, gentil berger, tant que
        j’auray memoire de Hylas, d’ouyr dire que la plus part des choses consiste en
        l’opinion, puis que n’y ayant rien de si contraire que le vice et la
        vertu, et cettuy-cy prenant l’un pour l’autre, il nous monstre que
        veritablement l’opinion est celle qui met le prix à toutes
        choses. Et certes, c’est bien le plus inconstant de tous les esprits
        qui ayent jamais eu quelque opinion d’estre amoureux, et qui avec plus
        d’ôpiniastres raisons essaye de prouver, que c’est vertu de
        changer, ou plustost que d’aimer en divers lieux, ce n’est pas
        inconstance; et- ne faut point croire qu’il en parle contre <pb n="111"/>
        ce qu’il en croit, parce que veritablement c’est selon son cœur.</p>
        <p>Je me souviens qu’estant venu de Camargue à Lyon, il se laissa
        renfermer dans le temple parmy les filles, la veille d’une feste. Et
        n’eust esté la compassion que Palinice eut de luy (c’est ainsi
        que celle-cy de mes compagnes se nomme, dit-elle, montrant celle qui
        estoit plus pres de Paris), il n’y a point de doute que sa
        curiosité eust esté bien rudement punie. Mais elle,
        recognoissant que sa faute estoit procedée d’imprudence, et non
        de malice, en le desguisant d’un voile le fit sortir hors du temple, et
        l’amena jusques en son logis, qui estoit dans la demi isle, que le
        Rosne et l’Arar font aupres de l’Athenée. A la verité
        cette courtoisie fut bien assez grande pour obliger Hylas à
        revoir Palinice, mais sa modestie aussi estoit bien une bride assez
        forte, pour empescher que tout autre que Hylas ne luy eust parlé
        d’amour; toutesfois il n’attendit pas la troisiesme visite, sans luy
        en dire son opinion. Car le lendemain qu’il vint chez elle, ce fut avec
        autant de familiarité, que s’il eust esté tousjours
        nourry aupres d’elle. Vous m’avez, luy dit-il d’abord, conservé
        la vie. Il est bien raisonnable qu’elle soie employée à
        vostre service; aussi le veux-je faire, quand ce ne seroit que pour
        n’estre point ingrat. Vous aussi, pour ne souiller la premiere faveur
        que vous m’avez faite, recevez l’offre que je vous fay de mon service,
        et ne croyez point qu’il y ait personne au monde qui vous puisse plus
        aymer que moy, ny qui en ait plus de volonté. Ma compagne, qui
        n’avoit pas accoustumé d’ouyr de semblables harangues, pour le
        commencement luy respondit assez froidement; mais voyant qu’il
        continuoit, elle s’en fascha, ne pouvant, supporter qu’il luy tinst ce
        langage. En fin, quand par la continuation de ses visites, elle
        recogneut son humeur, elle ne faisoit plus qu’en rire, dequoy il ne
        s’offençoit point; car il y a cela de bon, que tout ainsi qu’il
        vit librement avec tout le monde, il est bien aise qu’on en face de
        mesme avec luy. Toutesfois cette amour alla croissant, de sorte que ma
        compagne s’en trouva ennuyée, non pas que veritablement Hylas ne
        soit personne iie mérité, et qu’il n’ayt des perfections
        qui sont dignes d’estre aimées; mais elle estant vefve, et ne
        faisant pas dessein de -se remarier, cette recherche ne pouvoit que luy
        estre fort desadvantageuse.</p>
        <p>En ce mesme temps il sembla que le Ciel eut pitié de Palinice,
        luy donnant une compagnie, et bien tost deux, pour luy aider à
        porter un si pesant fardeau. Palinice avoit un frere qui <pb n="112"/>
        estoit serviteur, il y avoit long temps, de Circéne (dit-elle
        montrant l’autre de ses compagnes qui estoit aupres d’elle) et parce
        que le respect a plus de puissance sur les cœurs qui ayment bien,
        Clorian (tel est le nom du frere de Palinice) n’avoit point encor eu la
        hardiesse de le dire à cette belle Circéne. Elle d’autre
        costé, estoit encor trop jeune pour prendre garde aux actions
        qui luy en pouvoient donner cognoissance; si bien que Clorian brusloit
        bien devant sa déesse, mais son sacrifice estoit inutile,
        n’estant pas cogneu de celle à qui il l’offroit.</p>
        <p>Hylas cependant continuoit de voir Palinice, et parce, à ce
        qu’il dit, que l’un des premiers preceptes de la prudence d’amour,
        c’est d’acquerir les bonnes graces de tous ceux qui abouchent ou
        d’amitié ou de parentage à la personne aimée, il
        fit tout ce qu’il peut pour estre amy de Clorian; ce qui luy fut fort
        aisé, pource que ce jeune homme estoit courtois et bien nay, et
        de son costé avoit ce mesme dessein d’estre aimé de tous.
        Mais d’autant que Hylas estoit plus fin et plus rusé, soit pour
        avoir plus voyagé, soit pour avoir plus d’aage, il se contenta
        de feindre ce que Clorian fit à bon escient; et par ainsi il ne
        fut son amy que comme le commun, au lieu que l’autre l’aimoit comme si
        c’eust esté son frere. Pour le moins ce qui s’en ensuivit en
        donna cognoissance; car Clorian augmentant de jour à autre en
        son affection envers Circéne, sans la luy oser faire
        sçavoir par ses paroles, Hylas en fin s’en print garde de cette
        sorte. Circéne estoit partie pour aller voir son pere, qui
        estoit tombé malade en une ville du costé des Allobroges
        dans le pays des Sebusiens, et sa maladie fut telle, que jamais il n’en
        releva depuis; cela fut causé qu’elle demeura long temps hors
        de nostre ville, et que par conséquent Clorian ne la voyoit point.</p>
        <p>Et parce qu’à ce que j’ay ouy dire, il n’y
        a rien qui soulage plus celuy qui ayme bien, que de penser en la personne aymée,
        Clorian se retiroit bien souvent en une maison qu’il avoit dans
        l’enceinte mesme de la ville, sur le haut de ceste montée qui va
        du costé des Sebusiens. De ce lieu on voit le Rosne d’un
        costé, et de l’autre l’Arar, et quand on veut estendre la veue,
        on voit du costé du Rosne la forest de Mars, ditte d’Erieu. Que
        si les arbres eslevez n’empeschoient l’œil, il n’y a point de doute
        qu’il s’esten-droit plus de ce costé là que de tout
        autre. Quand on se tourne vers le temple de Venus, on voit jusques aux
        monts des Segusiens; quand on regarde l’Arar, on voit jusques aux
        Sequanois; et quand <pb n="113"/> on estend la veue entre le Rosne et
        l’Arar, vous voyez: jusques aux affreuses montaignes des Allobroges,
        par delà la plaine des Sebusiens. Que s’il n’y avoit quelques
        roches qui s’opposent, on verroit mesme jusques aux Secusiens; parce
        qu’outre que le lieu est fort relevé, encor y a-t’il une tour
        qui est merveilleuse pour sa hauteur, au sommet de laquelle il y a un
        cabinet ouvert des quatre costez, afin qu’on puisse plus
        aisément jouyr de la beauté de ceste veue.</p>
        <p>C’estoit en ce lieu que Clorian se retiroit d’ordinaire. Et quand il se
        pouvoit dérober des compagnies, il montoit en sa tour, et de
        là jettant les yeux sur la plaine des Sebusiens, il demeuroit
        comme ravy-en sa pensés, qui ne se divertissoit jamais de
        Circéne, quelque objet qui se presentast à ses yeux.</p>
        <p>Il advint que Hylas estant familier avec luy, comme je vous ay dit, ne
        le trouvant point dans le bas du logis, se douta bien qu’il estoit au
        haut de cette tour; et parce qu’il estoit en peine de qui son
        compagnon estoit amoureux (car il cognoissoit bien que ces solitudes,
        et ces longues pensées ne pouvoient procéder d’autre
        chose que d’amour) il monta les degrez le plus doucement qu’il peut, et
        trouvant la porte entrouverte, il le vit accoudé sur la fenestre
        qui regardoit du costé des Sebusiens, tellement ravy en ses
        pensées, qu’il n’eust pas ouy tonner, tant s’en faut qu’il eust
        peu prendre garde au bruit que fit Hylas en ouvrant la porte et en entrant.</p>
        <p>Et de fortune il parloit alors si haut que Hylas peut ouyr ces paroles.</p>
    </div>
    <div class="contentci">
        <milestone type="space"/>
        <head type="chapitre">SONNET</head>
        <h3>IL PARLE AU VENT</h3>
        <milestone type="space"/>
        <p>Doux Zephir que je. vois errer folatrement</p>
        <p>Entre les crins aigus de ces plantes hautaines.</p>
        <p>Et qui pillant des fleurs les plus douces haleines.</p>
        <p>Avec ce beau larcin vas tout l’air parfumant.</p>
        <milestone type="space"/>
        <p>Si jamais la pitié te donna mouvement,</p>
        <p>Oublie en ma faveur icy tes douces peines,</p>
        <p>Et t’en va dans le sein de ces heureuses plaines.</p>
        <p>Où mon malheur retient tout mon contentement. <pb n="114"/></p>
        <milestone type="space"/>
        <p>Va, mais porte avec toy les amoureuses plaintes</p>
        <p>Que parmy ces foresis fay tristement empraintes,</p>
        <p>Seul et dernier plaisir entre mes desplaisirs.</p>
        <milestone type="space"/>
        <p>Là tu pourras trouver sur des levres jumelles</p>
        <p>Des odeurs et des fleurs plus douces et plus belles:</p>
        <p>Mais rapporte-les moy pour nourrir mes desirs.</p>
        <milestone type="space"/>
    </div>
    <div class="contentl">
        <p>– Je vous y prends, Clorian (dit Hylas, luy jettant les
        bras au col, et le baisant à la joue) je confesse que vous estes le plus secret
        amoureux qui fut jamais, mais si ne pouvez vous plus vous cacher
        à moy. – Ny en ceste occasion, dit Clorian, apres l’avoir
        quelque temps consideré, ny en nulle autre, je ne me cacheray
        jamais à vous. – Je le recognoistroy bien, luy dit Hylas, si
        vous m’avouez librement ce qu’aussi bien je sçay desja. – Et
        qu’est-ce, respondit-il, que vous voulez sçavoir de moy? – Je
        ne vous demande plus, repliqua Hylas, quel est vostre mal, mais
        seulement de qui il procede. – Ah! Hylas, dit-il, avec un grand
        sous-pir; vous avez raison de ne me demander point quel il est, car
        vous le jugerez assez, quand vous sçaurez qui en est la cause.
        Et pleust aux dieux que vous puissiez aussi bien m’y rapporter du
        soulagement, comme j’en desespere, et comme librement je satisferay
        à vostre curiosité.</p>
        <p>Et à ce mot, s’estant assis sur un petit lict, et le prenant par
        la main, il luy fit tout le discours de son affection., luy disant
        combien le respect cni’il avoit porté à Circéne
        estoit grancf, puis qu’il n’avoit osé luy
        declarer l’amour qu’il luy portoit.</p>
        <p>Lorsque Hylas ouyt le nom de Circéne, il luy sembla bien de
        Tavoir ouy nommer autres fois, sans toutesfois s’en pouvoir bien
        souvenir; cela fut cause qu’il luy demanda laquelle c’estoit de toutes
        celles qu’il avoit veues. – Puis-que vous n’en cognoissiez point le
        nom, respondit Clorian, il faut croire que vous ne l’avez veue, sa
        beauté estant telle qu’il est impossible; qu’elle soit veue sans
        qu’on n’en demande le nom, et que l’amour n’en engrave en mesme temps
        le visage bien avant dans le cœur. Et, à la verité, quand
        je conte en quel temps vous estes venu en ceste ville, je pense que
        vous ne la pouvez avoir veue. – J’arrivay, adjousta Hylas, la veille de
        la derniere feste qu’on chommoit à Venus, <pb n="115"/> Clorian,
        alors, apres avoir quelque temps pensé, luy respondit qu’il ne
        la pouvoit avoir veue que ce jour là: parce qu’elle partit le
        lendemain pour aller vers son pere, qui estoit malade dans la province
        des Sebusiens, d’où elle n’estoit depuis revenue. – Et bien, dit
        Hylas, et pour estre si belle, pensez-vous qu’elle ne vueille pas estre
        aimée? Quoy donc, croyez-vous qu’il n’y ait que les laides qui
        vueillént souffrir de l’estre? Tant s’en faut, si quelques unes
        s’en doivent offenser quand on le leur dit, ce sont les laides, parce
        qu’il y a apparence que l’on se mocque d’elles. –- Je ne pense pas,
        respondit Clorian, qu’elles s’en offencerit pour estre belles, mais ouy
        bien pour estre honnestes. – Comment, adjousta Hylas, qu’une femme pour
        honnesje qu’elle soit, se puisse fascher d’estre aimée? Ah!
        Clorian mon amy, ressouvenez-vous que la mine qu’elles en font, quand
        on le leur dit, n’est pas pour estre marries qu’on les aime, mais pour
        estre en doute qu’il ne soit pas vray. Et d’effet, où est la
        femme, qui estant bien asseurée de l’affection d’un homme, ne
        s’en est en fin fait paroistre tres contente, et ne luy en a rendu des
        tesmoignages? Non, non, Clorian, de toutes les actions que nous
        faisons, apres celles qui conservent la vie, il n’y en a point de plus
        naturelle, que celle de l’amour. Et tenez-vous les femmes pour tant
        ennemies de la nature, qu’elles hayssent ce qui est naturel?</p>
        <p>Je vous veux donner conseil, encor que vous ne me le demandiez, et si
        vous le suivez, vous verrez bien tost que je ne suis pas apprentif en
        semblables choses. Faites sçavoir à Circéne que
        vous l’aymez, et cela le plus promptement que vous pourrez; car
        plus-tost elle le sçaura, plustost aussi en sera-t’elle
        asseurée, ret tant plustost elle vous aymera. Il n’y a point de
        doute qu’au commencement elle tournera la teste à costé,
        qu’elle vous dira qu’elle ne veut point qu’on luy parle d’amour,
        qu’elle faindra d’estre en colere, et de ne vouloir plus parler
        à vous; mais continuez seulement, et si vous y estes, bien
        assidu, soyez asseuré que vous l’emporterez. Lors qu’elles nous
        font ces responces, et qu’elles reffusent l’affection que nous leur
        presentons, elles me font ressouvenir de ces mires; qui ayant
        visité les malades, refusent, en tendant la main, l’argent que
        l’on leur presente.</p>
        <p>J’ay plus d’aage que vous, j’ay un peu couru du monde, et sur tout,j’en
        ay aymé plusieurs; cela me donne l’authorité
        de vous en , parler plus librement, et vous ne le devez point trouver
        mauvais. Soyez certain que. jamais honteux amant n’eut belle amie, et
        que <pb n="116"/> c’est fait de l’amoureux qui est respectueux. Il faut que
        celuy qui veut faire ce mestier, ose, entreprenne, demande, et supplie,
        qu’il importune, qu’il presse, qu’il prenne, qu’il surprenne, voire
        qu’il ravisse. Et ne sçavez-vous, Clorian, comme la femme est
        faite? Escoutez ce qu’en dit ce grand oracle, qui de nostre temps a
        parlé delà les Alpes.</p>
    </div>
    <div class="contentci">
        <milestone type="space"/>
        <head type="chapitre">MADRIGAL</head>
        <milestone type="space"/>
        <p>Elle fuit, et fuyant elle veut qu’on attaigne:</p>
        <p>Refuse, et refusant veut qu’on l’ait par effort:</p>
        <p>Combat, et combattant veut qu’on soit le plus fort:</p>
        <p>Car ainsi son honneur ordonne qu’elle feigne.</p>
        <milestone type="space"/>
    </div>
    <div class="contentl">
        <p>Celuy qui n’a pas le courage de vivre de cette sorte,
        conseillez-luy seulement qu’il prenne un autre mestier que celuy d’amour, car il n’y
        fera jamais son profit. Je veux donc conclure, que non seulement vous
        devez avoir la hardiesse de luy declarer vostre intention, mais devez
        esperer pour certain qu’elle vous aymera, pourveu que vous l’aymiez.</p>
        <p>Je ne sçaurois, gentil berger, vous redire au -long les
        conseils, ny les raisons de Hylas; car, à ce que j’ay depuis
        sceu par Palinice, à qui son frere les a plusieurs fois
        racontées, il se faisoit bien paroistre maistre passé en
        semblables choses. Tant y a que la conclusion fut, d’autant que Clorian
        n’avoit pas la hardiesse de declarer à cette belle fille
        l’affection qu’il luy portoit, qu’aussi tost qu’elle seroit de retour
        (ce qui devoit estre dans peu de jours) Hylas en porteroit la parole.
        Ce qu’il accepta librement de faire, parce, disoit-il, qu’il s’en
        obligeoit deux en un coup, à sçavoir Clorian en luy
        rendant ce bon office, et Circéne en luy portant de si bonnes
        nouvelles. II advint donc que quelque temps apres, ma compagne retourna
        en la ville, et quoy que la mort de son pere l’eust contrainte de porter le
        dueil, et que la tristesse de son ameaccompagnast fort bien l’habit
        qu’elle avoit, si est-ce que ce desplaisir n’avoit point amoindry
        sa beauté, tant s’en faut, il luy avoit adjousté je ne
        sçay quelle douceur au visage, qui esmouvoit tous ceux qui la
        <pb n="117"/> voyoient, et d’amour, et d’une certaine attrayante
        compassion, qui la rendoit beaucoup plus agreable.</p>
        <p>Hylas, pour satisfaire à ce qu’il avoit promis, ne sceut pas
        plustost son retour qu’il chercha curieusement les moyens de la voir,
        à quoy Palinice luy servit beaucoup, parce que son frere l’en
        avoit priée. Elle qui ne sçavoit point leur dessein, et
        qui croyoit que ce ne fust que par curiosité, fut bien aise de
        contenter son frere, quoy qu’il luy faschast fort de trainer cet homme
        apres elle. Et de fortune il se presenta une bonne occasion, car la
        mere de Circéne voulant faire quelque sacrifice aux dieux
        Mânes pour son mary, y convia Palinice, comme l’une de ses
        meilleures amies: elle y alla, et avec elle Hylas.</p>
        <p>Mais voyez s’il n’est pas aussi bon amy, que fidelle amant: il ne
        revit pas si tost Circéne qu’il en devint amoureux. Je dis,
        revit, parce que jettant les yeux dessus, il se ressouvint qu’il
        l’avoit veue autresfois dans le temple de Venus, lors que Palinice le
        sauva, et parce que dés lors il l’avoit trouvée fort
        à son gré, ces premieres fiames se ralumerent
        aysément en ce cœur, qui est aussi susceptible dé
        l’amour, que le soulphre le peut estre du feu. La considerant donc
        quelque temps fort attentivement, il se ramenteut peu à peu que
        Circéne es toit celle qu’il avoit veue dans le temple, et de
        laquelle il avoit demandé le nom à Palinice; et se
        representant alors la grace qu’elle eut à chanter, et tout ce
        que l’amour luy fit concevoir à cette premiere veue, il oublia
        de sorte tout ce qu’il avoit promis à Clorian, qu’il ne pensa
        plus qu’à faire l’office pour soy-mesme.</p>
        <p>Voyez combien il est dangereux d’employer un second en semblables
        affaires! Il s’approcha d’elle, et apres l’avoir saluée, et que
        comme pleine de civilité elle luy eut rendu son salut, parce que
        c’est oit dans le temple, il se mit sur un genouil au plus pres d’elle
        qu’il peut, et suivant son humeur, se panchant un peu sur l’autre, il
        luy parla de cette sorte: Je voy bien, belle Circéne, que
        vostre veue m’est fatale, et qu’estant venu icy pour assister à
        un de vos sacrifices, vous y serez aussi à un des miens. Elle
        qui n’avoit jamais veu cet homme, ny ouy parler de luy, le regarda
        quelque temps au visage, et le considerant un peu, cogneut bien qu’il
        estoit, estranger, fust au langage, fust à l’habit, parce
        qu’encores qu’il le portast comme les autres de la ville, si est-ce
        qu’il estoit bien aisé à cognoistre, d’autant que les
        estrangers, quoy qu’ils se desguisent de nos habits, ont <pb n="118"/>
        tousjours quelque air different de ceux de nostre contrée; et
        me semble que les Francs ont moins cette difference que tous les autres.</p>
        <p>Et parce que Circéne ne cognoissoit point Hylas, elle creut
        qu’il la prenoit pour quelque autre, et cela fut cause qu’apres avoir
        arresté quelque temps ses yeux sur luy, elle se tourna
        froidement d’un autre costé, sans luy respondre; dequoy
        n’estant pas satisfait, il la tira par un des plis de sa robe. Et quoy,
        la belle, luy dit-il, vous ne me respondez non plus que si je ne
        parlois point à vous? – Aussi crois-je, dit Circéne, que
        vostre parole ne s’adresse pas à moy, ou que vous vous mescontez
        ; car qu’est-ce que vous me ’dites de veue fatale, et de vostre
        sacrifice? – Ce n’est point, dit-il, à autre qu’à vous
        que je parle, et ne vous prends point pour autre que pour vous mesme,
        c’est à dire pour la plus belle, et plus aymable que je vis
        jamais, et de qui la premiere veue a failly de me couster la vie,
        et la seconde me la ravira sans doute, si je vous trouve à cette
        heure aussi douce et favorable que Palinice me le fut en ce
        temps-là. – Et qu’est-ce, dit-elle, que Palinice fit pour vous?
        – Elle me sauva la vie, respondit-il, lors que ma curiosité
        m’engagea dans le temple, la nuict avant la feste de Venus, et que
        vostre veue m’y retint plus que je ne devois. – Je n’ay point de
        memoire, dit Circéne, de vous y avoir veu. – Cela, repliqua
        Hylas, ne m’empesche pas que je ne vous ayme, et qu’au lieu d’assister
        à vostre sacrifice, comme j’ay pensé de faire, vous
        n’assistiez à celuy qu’amour vous fait de moy; en quoy
        toutesfois je m’estimeray bien-heureux si j’acquiers quelque part en
        vostre amitié. – Je voy, dit-elle, que vous estes estranger,-et
        que vous ne me cognoissez pas, et croy encores mieux que mon
        amitié vous est fort indifferente.</p>
        <p>Et à ce mot, elle se tourna d’un autre costé, et il luy
        advint à propos qu’une de ses compagnes entra dans le temple,
        à laquelle feignant de quitter sa place par courtoisie, elle se
        retira au plus pres de sa mere qu’elle peut; et durant tout le reste
        du sacrifice elle rie voulut s’approcher de luy. Mais Hylas n’estoit as
        homme pour s’arrester en si beau chemin. Il trouva donc par le moyen de
        Palinice, celuy d’entrer chez Circéne, et pour conclusion s’y
        rendit si familier, faisant tousjours croire à Clorian que c’est
        oit à son occasion, qu’il demeuroit plus avec elle qu’en tout
        autre lieu. Mais ce n’estoit pas assez pour l’humeur d’Hylas de tromper
        son amy, et d’aymer Palinice et Circéne, si un soir que
        nous nous <pb n="119"/> allasmes promener contremont l’Arar, il ne m’en
        eust dist autant qu’aux autres, sans
        qu’il eust presque cognoissance de mon nom.</p>
        <p>Hylas qui est oit aux escoutes, comme je vous ay dit, ne peut
        s’empescher, quoy que ce fust contre son dessein, de se monstrer
        à elle, et de luy dire tout à coup: Et quoy, belle
        Florice, avez-vous opinion que ce fust de vostre nom que je fusse
        amoureux? Hylas se repentit bien de s’estre fait voir sans y penser,
        mais ces estrangeres furent bien plus estonnées, le voyant
        paroistre tant inopinément; quoy que d’abord elles le
        regarderent par deux fois, avant que de le recognoistre, à cause
        du changement d’habits.</p>
        <p>Mais Astrée en fut tres-ayse, qui s’ennuyoit infiniment que le
        long discours de cette estrangere luy retardast le contentement qu’elle
        esperoit de la fin de son voyage. Elle fit semblant toutes-fois d’en
        estre bien marrie, afin de faire comme les
        autres, qui tous ensemble se firent voir.</p>
        <p>Au contraire Hylas, feignant d’avoir interrompu à dessein
        Florice, s’en courut l’embrasser, et puis salua les autres deux, et en
        fin retournant vers elle: Et bien, belle discoureuse, dit-il, ne
        cesserez-vous jamais de renouveller mes playes? – J’avois opinion,
        dit-elle, de chanter vos louanges; et depuis quand les estimez-vous
        autres? – J’ay de tout temps, dit-il, accoustumé d’appeler
        chaque chose par son nom: et n’est-ce pas reblesser que de remettre le
        fer dans des vieilles cicatrices? Et y a-t’il un fer plus trenchant
        que la veue de vos beautez, et le souvenir de mes premieres amours? –
        O! dit Florice, l’offence n’est pas grande, si je ne vous fay que
        cette playe, et vous ne devez pas avoir peur d’en mourir, puis que vous
        en sçavez de si bons remedes. Cela seroit bon, respondit Hylas,
        si toutes les lesseures se guerissoient par des remèdes
        semblables. Mais n’entrons point si tost en ce discours, et me dites
        quel bon dessein vous conduit en ce lieu. – Ce n’est pas, respondit
        Florice, celuy de vous y voir. – Si vous estiez, adjousta Hylas, aussi
        courtoise que vous m’estes obligée, cette consideration auroit
        bien assez de force pour vous y conduire, vous ayant assez 
        fait  de services à toutes pour vous laisser la
        volonté de me revoir; mais je voy bien que
        j’ay semé une terre ingrate, et qui ne rend pas la peine qu’on y
        prend. Quelquefois, respondit Circéne, pource que le
        laboureur est mauvais, et la graine mal choisie et mise hors de saison,
        le bon terroir rapporte des ronces au lieu du bled; prenez garde que
        <pb n="120"/> quelqu’une de ces choses ne soit cause de
        l’infertilité dont vous-nous blasmez.</p>
        <p>– Je sçay bien,
        dit-il, Circéne, que comme vous avez tousjours eu beaucoup de
        beauté pour vous faire aimer, de mesme vous n’avez jamais eu
        faute de desdain pour mespriser ceux qui vous ont adorée. – Et
        moy, dit Palinice, je sçay encore mieux que comme vous avez
        tousjours esté tres-fertile en nouveaux desirs et nouvelles
        affections, de mesme vous n’avez jamais eu faute de paroles
        pour accuser autruy de vostre faute. Alors Hylas se reculant deux
        ou trois pas: C’est trop, dit-il,d’avoir agrave; combattre contre
        trois: les plus vaillants mesme ne le veulent entreprendre contre deux. A
        ce mot, Astrée, Diane, Phillis,et le reste de leurtrouppe arriverent, et
        furent cause que ceste dispute prit fin. <pb n="121"/></p>
    </div>

</body><back>
<div>
<p/>
</div>
</back></text></TEI>
