<?xml version="1.0" encoding="UTF-8"?>
<?xml-model href="tei_clgs.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Seconde partie – Livre V</title>
                <title type="partie">02</title>
                <title type="livre">05</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="publicdomain">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA SECONDE PARTIE D’ASTRÉE</head>
        <head type="chapitre">LE CINQUIESME LIVRE</head>
        <milestone type="space"/>
        <p>Astrée eust bien plaisir au discours de Hylas, si
        c’eust esté en un autre saison; mais le desir extreme qu’elle
        avoit d’estre au lieu de Silvandre avoit trouvé la lettre de
        Celadon luy faisoit souffrir avec impatience tout ce qui l’en
        destournoit. Cela fut cause qu’à la premiere occasion qui se
        presenta, elle fit signe à Phillis qu’il estoit temps de s’en
        aller, et que le sejour luy estoit ennuyeux; et voyant que sa
        compagne ne l’entendoit pas, lors qu’elle vit que Hylas s’arrestoit
        pour songer un peu à ce qu’il avoit à dire de Criseide,
        et monstroit d’en vouloir continuer le discours, elle le prevint, avec
        telles parolles: Je n’eusse jamais pensé que la
        beauté de Phillis eust eu tant de puissance sur le plus libre
        esprit qui fut jamais, que de le retenir en un discours plus d’une
        heure. Et puis que la rigueur de ceste bergere n’a point de
        consideration de la contrainte en quoy elle le retient, faisons-nous
        paroistre plus discrettes, et leur rompant compagnie, donnons-luy
        occasion de cesser. Aussi bien la grande chaleur qui nous a retenues en
        ce lieu est desja abatue, et le promenoir d’or en là sera plus
        agreable que le discours.</p>
        <p>Et à ce mot elle se leva, et le reste de la compagnie la suivit,
        et mesme Hylas prenant Phillis sous les bras: Je suis bien aise,
        dut-il, ma maistresse, que les plus insensibles ressentent une partie
        de la peine que vous me donnez, et reconnoissent l’amour que je vous
        porte. Il disoit ces parolles pour Astrée qu’il tenoit pour
        personne qui n’eust jamais rien aymé. Et voilà comme
        nostre jugement est deceu bien souvent par l’apparence! Et
        Phillis le voulant laisser en ceste opinion: Ceux qui ayment
        bien, dit-elle, n’essayent pas de rendre preuve de leur affection par
        le rap- <pb n="174"/> port des personnes qui ne sçavent pas aymer,
        mais par leurs propres services. Et quant à la patience que vous
        avez eue de parler si longuement, n’en estes-vous pas surpayé
        par celle que j’ay eue de vous escouter? – C’est, dit Hylas, une
        chose insupportable que l’arrogance et l’ingratitude de bergeres de
        ceste contrée!</p>
        <p>Et parce que Phillis voulut suivre ses compagnes, il la prit sous les
        bras, et continuant: Afin de ne m’estre point obligée,
        vous ne voulez pas seulement nier ma patience, mais voulez encore que
        je vous sois redevable de ce que vous m’avez escouté. Quelle loi
        est celle-là? C’est celle que le seigneur, dit-elle,
        impose à son esclave… – Mais plustost, dit-il, le tyran à
        son peuple. – Et comment, repliqua Phillis, me tenez-vous pour un
        tyran? Il y a pour le moins ceste difference, que je n’use point
        de force ny de violence sur vous. – Pouvez –vous, respondit Hylas, dire
        ces paroles sans rougir? Et pouvez-vous penser que si ce n’estoit
        par force, Hylas demeurast si long temps en vostre puissance? –
        Et où sont mes liens, dit-elle; où sont mes fers et
        mes prisons? – Ah! ignorante ou trop dissimulée
        bergere, vos chaisnes sont tellement indissolubles, que moy qui suis,
        s’il faut dire ainsi, le mesme franchise et liberté, n’ay pas
        seulement le vouloir de m’en delivrer. Or jugez si vos nœuds
        estreignent bien fort, puis que Hylas en est si fort attaché,
        Hylas, dis-je, que cent beautez et unies separées, n’ont jamais
        peu arrester.</p>
        <p>Cependant Paris ayant repris Diane sous les bras, Silvandre pour sa
        discretion, demeura sans party quelque temps; car il voulut bien
        forcer son affection, et ceder sa place à Paris, pour rendre ce
        devoir à sa bergere, qui, le remarquant, luy en sceut
        gré, d’autant que toutes ces honnestes bergeres estoient bien
        ayses de rendre tout sorte de devoir au gentil Paris, qui à leur
        consideration quittoit la grandeur où sa condition l’avoit
        eslevé. Et de fortune, Madonte estant seule, parce que Tersandre
        s’estoit amusé avec Laonice, Silvandre la prit sous les bras, et
        s’avaçant devant la troupe, resolut de continuer le voyage avec
        elle. Et quoy que ce berger s’y fust au commencement addressé
        pour ne sçavoir où trouver mieux, si est-ce qu’apres il
        en fut fort satisfait; car ceste bergere estoit belle et
        discrette, et avoit des traicts de visage, et des façons qui
        ressembloient fort à celles de Diane, non pas qu’elle fust si
        belle, n’y qu’estant ensemble, cette conformité se peust bien
        remarquer, mais estant separées, elles avoient quelque chose
        l’une de l’autre. <pb n="175"/></p>
        <p>Or Silvandre marchoit de ceste sorte, et ne pouvant estre aupres de
        Diane, estoit bien aise de voir en Madonte quelque chose qui en eust de
        marques, mais plus encores, lors qu’entrant en discours, il remarqua
        quelques accents et quelques responces qui la luy representoient encor
        plus vivement. Cela fut cause que depuis ce jour il se pleut d’avantage
        en sa compagnie, mais il paya peu de temps apres bien cherement ce
        plaisir. Tircis entretenoit Astrée; Paris, Diane;
        Hylas, Phillis: de sorte que Tersandre fut contraint, voyant sa
        place prise par Silvandre, de s’arrester avec Laonice. Elle qui avoit
        tousjours l’œil sur Phillis et sur Silvandre, remarqua assez
        aisément que le berger ne se desplaisoit point avec
        Madonte; et afin d’en sçavoir d’avantage, elle pria
        Tersandre de s’approcher d’eux, ce que la jalousie qu’il en concevoit
        desjà luy fit faire aysément, mais ils ne peurent ouyr
        que des propos assez communs.</p>
        <p>Ils ne marcherent pas un demy quart d’heure le long de quelques prez,
        que Silvandre leur monstra du doigt le bois où il les vouloit
        conduire, et peu apres ayant passé quelques hayes, ils
        entrerent dans un taillis espais et parce que le sentier
        estoit fort estroit, ils furent contraints de se mettre à la
        file, et continuerent de ceste sorte plus d’un trait d’arc. En fin
        Silvandre, qui comme conducteur marchoit le premier, fut tout
        estonné qu’il rencontroit des arbre pliez les uns sur les autres
        en façon de tonne, qui luy coupoyent le chemin. Toute la troupe
        passant à travers les petits arbres, s’approcha pour
        sçavoir ce qui l’arrestoit, et voyant qu’il n’y avoit plus de
        chemin: Et quoy, Silvandre (dit Phillis) est-ce ainsi que vous
        conduisez celles qui vous prennent pour guide? – J’avoue, dit le
        berger, que j’ay laissé le chemin par où j’ay
        passé ce matin, mais c’est qu’il m’a semblé que cestuy-cy
        estoit le plus court et le plus beau. – Il n’est point mauvais,
        adjousta Hylas, si vous nous voulez conduire à la chasse, car je
        croy bien que voicy le plus fort du bois.</p>
        <p>Silvandre qui estoit fasché d’avoir perdu le chemin, fit tout le
        tour de cette tonne avec quelque peu de difficulté; et
        estant parvenu à l’autre costé, fut plus estonné
        qu’auparavant, parce que ces arbres qui estoient ainsi pliez les uns
        sur les autres, faisoyent une forme ronde qui sembloient un temple, et
        qui toutesfois n’estoit que l’entrée d’un autre plus spacieux,
        dans lequel on entroit par celuy-cy. A l’entrée il y avoit
        quelques vers que Silvandre s’amusa à lire, dont toute la
        trouppe qui l’attendoit, <pb n="176"/> se sentant essuyée, l’appella
        plusieurs fois. Luy tout estonné, apres leur avoir respondu,
        s’en retourna vers eux, sans entrer dans le temple, afin de les y
        conduire, et tendant le main à Diane: Ma maistresse, luy
        dit-il, ne plaignez point la peine que vous avez prise de venir jusques
        icy; car encor que vous verrez une merveille de ces bois. Et
        lors, la prenant d’une main et de l’autre pliant les branches des
        arbres le plus qu’il pouvoit pour luy faire passage, il la conduisit au
        devant de l’entrée. Les autres bergers et bergeres suivirent
        à la file, desireux de voir ceste rareté dont Silvandre
        avoit parlé.</p>
        <p>Au devant de l’entrée, il y avoit un petit pré de la
        largeur de trente pas ou environ, qui estoit tout environné de
        bois de trois costez, de sorte qu’il ne pouvoit estre apperceu que l’on
        n’y fust. Une belle fontaine qui prenoit sa source tout contre la porte
        du temple ou plustost cabinet, serpentoit par l’un de costez, et
        l’abbreuvoit si bien, que l’herbe fraische, et espaisse, rendoit ce
        lieu tres-agreable. De tout temps ce boccage avoit esté
        sacré au grand Hesus, Teutates et Tharamis. Aussi n’y avoit-il
        berger qui eust la hardiesse de conduire son troupeau, ny dans le
        boccage, ny dans le preau; et cela estoit cause que personne n’y
        frequentoit guiere, de peur d’interrompre la solitude et le
        sacré silence des nymphes, Pans et Egipans. L’herbe qui n’estoit
        point foulée, le bois qui n’avoit jamais senty le fer, et qui
        n’estoit froissé ny rompu par nulle sorte de bestail, et la
        fontaine que le pied ny la langue alterée de nul troupeau n’eust
        osé toucher, et ce petit taillis agencé en façon
        de tonne, ou plustost de temple, faisoyent bien paroistre que ce lieu
        estoit dedié à quelque divinité. Cela fut cause
        que tous ces bergers s’approchans avec respect de l’entrée,
        avant que de passer outre, y leurent des vers qui escris sur une table
        de bois, estoyent attachez au milieu d’un feston, qui faisoit le tour
        de la voute de la porte. Les vers estoient tels:</p>
    </div>
    <div class="contentci">
        <milestone type="space"/>
        <p>Loin, bien loin, profanes esprits:</p>
        <p>Qui n’est d’un sainct amour espris,</p>
        <p>En ce lieu sainct ne fasse entré</p>
        <p>Voicy le bois où chasque jour,</p>
        <p>Un cœur qui ne vit que d’amour,</p>
        <p>Adore la déesse Astrée. <pb n="177"/></p>
        <milestone type="space"/>
    </div>
    <div class="contentl">
        <p>Ces bergers et bergeres demeurerent estonnez de voir ceste
        inscription, et se regardoient les uns les autres, comme se voulant demander si
        quelqu’un de la trouppe ne sçavoit point ce que c’estoit, et
        s’il n’avoit point veu cecy autrefois. Diane en fin s’adressant
        à Silvandre: Est-ce icy, berger, luy dit-elle, où
        vous nous voulez conduire? – Nullement, respondit le berger, et
        je ne vis de ma vie ce que je vois. – Il est aysé à
        cognoistre, adjousta Paris, que ces arbres ont esté pliez comme
        nous le voyons depuis peu de temps, car les lièvres en sont
        ensor toutes fresches. Si faut-il que nous sçachions ce que
        c’est; mais de peur d’offencer la deité à qui ce
        boccage est consacré, n’y entrons point qu’avec respect, et
        apres nous estre rendus plus nets que nous ne sommes.</p>
        <p>Chacun s’y accorda, sinon Hylas, qui respondit que, quant à luy,
        il n’y avoit que faire, et encor qu’il pensast de bien aymer, que
        toutesfois Silvandre luy avoit tant dit le contraire, qu’il ne
        sçavoit qu’en croire. Et puis, disoit-il, qu’il est deffendu d’y
        entrer à ceux qui ne sont point espris d’un sainct amour, je
        sçay bien que je suis espris d’amour, mais qu’il soit sainct ou
        non, certes je n’en sçay rien. – Comment, dit Phillis en
        sousriant, faute d’amour, ô mon serviteur, fera-t’il que vous
        nous faussiez compagnie? – Quant à moy, respondit-il, j’en
        ay bien tres-grande quantité à ma façon, mais que
        sçay-je si elle est comme l’entend celuy qui a escrit ces
        vers? J’ay tousjours ouy dire qu’il ne se faut point jouer avec
        les dieux. – Or regarde, Hylas, adjousta Silvandre, quelle honte tu
        reçois de ton imparfaite amitié en ceste bonne compagnie.
        – Vrayement, respondit Hylas, tu as raison; tant s’en faut, si tu
        prenois mon action comme elle doit estre prise, tu m’en louerois. Car
        ne voulant point contrevenir au commandement de la divinité qui
        s’adore en ce boccage, je fais paroistre que je luy porte un grand
        respect, et que je la revere comme je dois, au lieu que toy, mesprisant
        son ordonnance, t’en vas plein d’outrecuidance profaner ce sainct lieu,
        sçachant bien en ton ame, quoy que tu vueilles feindre, que tu
        n’as pas ce sainct amour qui est requis.</p>
        <p>Silvandre alors le laissant: je te respondray, luy dit-il, bien
        tost. Et lors avec toute la troupe, apres avoir puisé de l’eau
        en sa main, et s’estre lavé, ils laissent tous leurs souliers,
        et les pieds nuds, entrent sous la tonne. Et lors Silvandre se tournant
        vers Hylas: Escoute, Hylas, luy dit-il, escoute mes paroles, et
        en <pb n="178"/> sois tesmoin. Et puis relisant les vers qui estoient
        à l’entrée, il dit, ayant les yeux contre le ciel, et les genoux
        en terre: O grande deité! qui es adorée en ce lieu,
        voicy j’entre en ton sainct boccage, tres asseuré que je ne
        contreviens point à ta volonté, sçachant que mon
        amour est si sainct et si pur que tu auras agreable de recevoir les
        vœux et supplications d’une ame qui ayme si bien que la mienne. Et si
        la protestation que je fais n’est veritable, punis, ô grande
        deité, mon parjure et mon outrecuidance. A ce mot, les mains
        jointes et la teste nue, il entra dans la tonne, et
        tous les autres apres, horsmis Hylas. Le lieu estoit spacieux, de
        quinze ou seize pas en rond, et au milieu y avoit un grand chesne, sur
        lequel s’appuyoit la voute que faisoient les petis arbres, et mesmes
        ses branches tirées contre bas en couvroient une partie. Au pied
        de cest arbre estoient relevez quelques gazons en forme d’autel sur
        lequel y avoit un tableau où deux amours estoient peints, qui
        essayoient de s’oster l’un à l’autre une branche de mirte, et
        une de palme, entortillées ensemble. Soudain que ceste devote
        troupe fut entrée, chacun se jetta à genoux; et apres
        avoir adoré en particulier la deité de ce lieu, Paris
        s’approchant de l’autel, et faisant l’office de druide, ayant cueilly
        quelques fueilles de chesne: Reçoy, dit-il, ô grande
        deité, qui que tu sois adorée en ce lieu, l’humble
        recognoissance de ceste devote troupe, avec une aussi bonne
        volonté, qu’avec humilité et devotion je t’offre au nom
        de tous, ces fueilles de l’arbre le plus aymé du ciel, et sous
        le tronc duquel il te plaist que l’on t’honore. Il dit, et offrant ces
        fueilles, les mit avec un genouil en terre sur l’autel. Alors chascun
        se releva, et s’approchant de ces gazons pour voir le tableau qui
        estoit dessus, ils apperceurent deux amours, comme j’ay dit, qui tenant
        à deux mains les branches de palme et de mirte entortillées, s’efforçoient
        de se les oster l’un à l’autre.</p>
        <p>La peinture estoit fort bien faite; car encor que ces petis enfans
        fussent gras et potelez, si ne laissoit-on de voir les muscles et les
        nerfs, qui à cause de l’effort paroissoient eslevez, non
        toutesfois en sorte que l’on ne recognut bien que l’enbompoint
        esmpechoit qu’ils ne parussent davantage. Ils avoient tous deux la
        jambe droite avancée et les pieds qui se touchoient presque l’un
        l’autre. Les bras estoient fort en avant, et, au contraire. les corps
        en arriere, comme s’ils avoient appris que plus un poids est
        esloigné, et plus il a de pesanteur, car chacun d’eux pour
        donner plus de peine à son compagnon, se tient de cette sorte,
        <pb n="179"/> afin que le poids mesme de leurs petits corps
        favorisast d’autant la force de leurs bras. Ils avoient les visages
        beaux, mais presque comme bouffis, à cause du sang qui leur
        montoit au front, pour l’effort qu’ils faisoient, ce que les veines
        grossies aupres des tempes, et au milieu du front tesmoignoient assez.
        Et le peintre avoit esté si soigneux, et y avoit
        travaillé avec tant d’industrie qu’encores qu’il les
        representast en une action qui faisoit paroistre que chacun vouloit
        vaincre, si est-ce qu’à leur visage on connoissoit bien qu’il
        n’y avoit point d’inimitié entre eux, ayant meslé parmy
        leur combat je ne sçay quoy de doux et de riant aux yeux et en
        la bouche de tous les deux. Leurs flambeaux estoient un peu à
        costé où ils les avoient laissé choir; et de
        fortune estant tumbez l’un près de l’autre, les endroits qui
        estoient allumez s’estoyent rencontrez ensemble, de sorte qu’encores
        que le reste des flambeaux fust separé, les flames toutesfois
        des deux s’unissant ensemble n’en faisant qu’une, et par ce moyen ils
        esclairoient ensemble et avec d’autant plus d’ardeur et de
        clarté que l’une adjoustoit à l’autre tout ce qu’elle en
        avoit, avec ce mot, NOS VOLONTEZ DE MESME NE SONT QU’UNE.</p>
        <p>Leurs arcs estoient je ne sçay comment si bien entrelassez l’un
        dans l’autre qu’ils ne pouvoient tirer que tous deux ensemble; et les
        carquois qu’ils avoyent sur les espaules estoyent bien plains de
        fleches, mais à la couleur des plumes on connoissoit bien que
        celles qui estoient en l’un appartenoient à l’autre, parce que
        dans le carquois doré, les flèches estoient à
        plumes argentées et dans l’argenté les dorées.</p>
        <p>Cette troupe eust demeuré long temps sans entendre cette
        peinture, si le berger Silvandre, par la priere de Paris, ne la leur
        eust declarée. Ces deux amours (dit-il) gentile troupe,
        signifient l’Amant et l’Aymé. Cette palme et ce mirte
        entortillez signifient la victoire d’amour, d’autant que la palme est
        la marque de la victoire et la mirte de l’amour. Doncques l’Amant et
        l’Aimé s’efforcent à qui sera victorieux, c’est à
        dire à qui sera plus amant. Ces flambeaux dont les flames sont
        assemblées et qui pour ce subjet sont plus grandes, montrent que
        l’amour reciproque augmente l’affection. Ces arcs entrelassez et liez
        de sorte ensemble que l’on ne peut tirer l’un sans l’autre, nous
        enseignent que toutes choses sont tellement communes entre les amis que
        la puissance de l’un est celle de l’autre, voire que l’on ne peut rien
        faire sans que son compagnon y contribue autant du sein: ce que le
        chan- <pb n="180"/> gement des fleches nous apprend encores mieux. On peut
        encore cognoistre par cette assemblée d’arcs et de flammes, et
        par cet eschange de fleches, l’union de deux volontez en une et, comme
        disent les plus sçavants, que l’Amant et l’Aymé ne sont
        qu’un. De sorte, à ce que je puis voir, ce tableau ne vous veut
        representer que les efforts de deux amants pour emporter la victoire
        l’un sur l’autre, non pas d’estre le mieux aymé, mais le plus
        remply d’amour, nous faisant entendre que la perfection de l’amour
        n’est pas d’estre aimé, mais d’estre amant. Que si cela est, ma
        belle maistresse, dit-il, se tournant vers Diane, voyez combien vous
        m’en devez de reste. – J’advoue librement, dit-elle, que de cette sorte
        j’ayme mieux estre en vos dettes que si vous estiez aux miennes.</p>
        <p> Hylas estoit à l’entrée et n’osoit passer outre,
        quoy qu’il en eust beaucoup d’envie, et plus encore, lors que, penchant
        dedans la moitié du corps, il vid l’autel de gazons et le
        tableau qui estoit dessus, Et parce qu’il ne le pouvoit bien voir, il
        prestoit l’aureille fort attentive aux discours de Silvandre, et en
        mesme temps il ouyt que le berger respondit à Diane: Je voy
        bien, ma belle maistresse, que vous ny moy ne sommes point representez
        en ce tableau, puis qu’ils sont chacun amant et aymé, et que
        vous estes bien aymée, mais non pas amante, et moy amant et non
        pas aymé, et cela plus par malheur que par raison. – Il n’y a,
        dit Diane, difference entre nous que des parolles, car j’appelle raison
        ce que vous venez de nommer malheur; et toutesfois c’est la mesme
        chose. – Si toute la difference, dit-il, estoit au mot, je ne n’en
        soucierois guiere, mais le mal est qu’en effect ce que vous appelez
        raison et moy malheur me remplit de toute sorte de desplaisirs, et que
        son contraire me rendroit le plus heureux berger de l’univers. A ce mot
        il se tourna vers le tableau; et parce que Diane vouloit
        respondre: Je vous supplie, dit-il, ma belle maistresse, de ne me
        donner davantage de connoissance de vostre peu de bonne volonté,
        et me permettre de voir ce qui est encor rare en ce tableau. Et lors,
        le prenant en la main, il leut ces parolles qui estoient
        escrites au bas. <pb n="181"/></p>
    </div>
    <div class="contentci">
        <milestone type="space"/>
        <head type="chapitre">VOICY LES DOUZE</head>
        <milestone type="space"/>
        <h4>Tables des Loix d’Amour</h4>
        <milestone type="space"/>
        <p>Que sur peine d’encourir sa disgrace,</p>
        <p>il commande à tout amant d’observer.</p>
        <milestone type="space"/>
        <milestone type="space"/>
        <h4>Premiere Table.</h4>
        <milestone type="space"/>
        <p>Qui veut estre parfaict amant,</p>
        <p>Il faut qu’il ayme infiniment:</p>
        <p>L’extreme amour seule en est digne,</p>
        <p>Aussi la mediocrité,</p>
        <p>De trahision est plustost signe,</p>
        <p>Que non pas de fidelité.</p>
        <milestone type="space"/>
        <milestone type="space"/>
        <h4>Deuxiesme Table.</h4>
        <milestone type="space"/>
        <p>Qu’il ayme jamais qu’en un lieu,</p>
        <p>Et que cest amour soit un dieu,</p>
        <p>Qu’il adore pour toute chose:</p>
        <p>Et n’ayant jamais qu’un objet,</p>
        <p>Tous les bon-heurs qu’il se propose,</p>
        <p>Soyent pour cet unique subjet.</p>
        <milestone type="space"/>
        <milestone type="space"/>
        <h4>Troisiesme Table.</h4>
        <milestone type="space"/>
        <p>Bornant en luy tous ses plaisirs,</p>
        <p>Qu’il arreste tous ses desirs</p>
        <p>Au service de cette belle,</p>
        <p>Voire qu’il cesse de s’aymer,</p>
        <p>Sinon que d’autant qu’aymé d’elle,</p>
        <p>Il se doit pour elle estimer.</p>
        <milestone type="space"/>
        <milestone type="space"/>
        <h4>Quatriesme Table.</h4>
        <milestone type="space"/>
        <p>Que s’il a le soin d’estre mieux,</p>
        <p>Ce ne soit que pour les beaux yeux</p>
        <p>Dont son amour a pris naissance.</p>
        <p>S’il souhaitte plus de bon-heurs,</p>
        <p>Ce ne soit que pour l’esperance</p>
        <p>Qu’elle en recevra plus d’honneur. <pb n="182"/></p>
        <milestone type="space"/>
        <milestone type="space"/>
        <h4>Cinquiesme Table.</h4>
        <milestone type="space"/>
        <p>Telle soit son affection,</p>
        <p>Que mesme la possession</p>
        <p>De ce qu’il desire en son ame,</p>
        <p>S’il doit l’achetter au mespris</p>
        <p>De son honneur ou de sa dame,</p>
        <p>Luy soit moins chere que ce pris.</p>
        <milestone type="space"/>
        <milestone type="space"/>
        <h4>Sixiesme Table.</h4>
        <milestone type="space"/>
        <p>Pour subjet qui se vienne offrir,</p>
        <p>Qu’il ne puisse jamais souffrir</p>
        <p>La honte de la chose aimée:</p>
        <p>Et si devant luy par desdain</p>
        <p>D’un mesdisant elle est basmée,</p>
        <p>Qu’il meure ou la venge soudain.</p>
        <milestone type="space"/>
        <milestone type="space"/>
        <h4>Septiesme Table.</h4>
        <milestone type="space"/>
        <p>Que son amour fasse en effect</p>
        <p>Qu’il juge en elle tout parfaict,</p>
        <p>Et quoy que sans doute il l’estime</p>
        <p>Au pris de ce qu’il aymera,</p>
        <p>Qu’il condamne comme d’un crime</p>
        <p>Celuy qui moins l’estimera.</p>
        <milestone type="space"/>
        <milestone type="space"/>
        <h4>Huictiesme Table.</h4>
        <milestone type="space"/>
        <p>Qu’esprit d’un amour violant,</p>
        <p>Il aille sans cesse bruslant,</p>
        <p>Et qu’il languisse et qu’il souspire</p>
        <p>Entre le vie et le trespas,</p>
        <p>Sans toutesfois qu’il puisse dire</p>
        <p>Ce qu’il veut, ou qu’il ne veut pas.</p>
        <milestone type="space"/>
        <milestone type="space"/>
        <h4>Neufiesme Table.</h4>
        <milestone type="space"/>
        <p>Mesprisant son propre sejour,</p>
        <p>Son ame aille vivre d’amour <pb n="183"/></p>
        <p>Au sein de celle qu’il adore,</p>
        <p>Et qu’en elle ainsi transformé</p>
        <p>Tout ce qu’elle aime et qu’elle honore,</p>
        <p>Soit aussi de luy bien aymé.</p>
        <milestone type="space"/>
        <milestone type="space"/>
        <h4>Dixiesme Table.</h4>
        <milestone type="space"/>
        <p>Qu’il tienne les jours pour perdus</p>
        <p>Qui loin d’elle sont despendus.</p>
        <p>Toute peine soit embrassée</p>
        <p>Pour estre en ce lieu desiré.</p>
        <p>Et qu’il y soit de la pensée,</p>
        <p>Si le corps en est separé.</p>
        <milestone type="space"/>
        <milestone type="space"/>
        <h4>Unziesme Table.</h4>
        <milestone type="space"/>
        <p>Que la perte de la raison,</p>
        <p>Que les liens et la prison,</p>
        <p>Pour elle en son ame il cherisse.</p>
        <p>Et se plaise à s’y renfermer</p>
        <p>Sans attendre de son service</p>
        <p>Que le seul honneur de l’aimer.</p>
        <milestone type="space"/>
        <milestone type="space"/>
        <h4>Douziesme Table.</h4>
        <milestone type="space"/>
        <p>Qu’il ne puisse jamais penser</p>
        <p>Que son amour doive passer:</p>
        <p>Que d’autre sorte le conseille</p>
        <p>Soit pour ennemy reputé,</p>
        <p>Car c’est de luy prester l’aureille,</p>
        <p>Crime de leze Majesté.</p>
        <milestone type="space"/>
    </div>
    <div class="contentl">
        <p>Hylas qui escoutoit ce que Silvandre lisoit: Je ne croy
        point; dit-il, Silvandre, qu’une seule des parolles que tu as proferées soit
        escritte au tableau que tu tiens. Mais les ayant composées il y
        a long temps selon ton humeur melancholique, tu feins à cette
        heure de les lire pour leur donner plus d’authorité et tromper
        plus aysément toute cette troupe. – Cela seroit peut-estre
        faisable, respondit Silvandre, s’il n’y avoit icy que moy qui sceut
        lire et si ses loix estoient contraires à la raison ou aux
        anciens <pb n="184"/> status d’amour. – Si ce que je te reproche
        n’estoit veritable,adjousta Hylas, tu m’apporterois icy ce que tu
        tiens en la main pour me le faire voir. – Si tu juges, repliqua
        Silvandre, que ce saint lieu seroit profane par ton corps, à
        plus forte raison dois-je penser que ces saintes loix le seroient
        beaucoup plus si par la lecture que tu en ferois, ton ame en avoit
        communication. Car ce n’est que pour l’imperfection qui est en elle,
        que tu avourois que ton corps est profane et indigne d’entrer icy.</p>
        <p>Toute la troupe se mit à rire, et quoy que l’inconstant voulust
        repliquer, si ne fut-il point escouté, parce que Silvandre ayant
        remis le tableau sur les gazons, et blaisé les deux coings de
        cet autel rustique, chacun suivit Paris qui, trouvant une porte faite
        d’ozier, passa de ce lieu en un autre cabinet beaucoup plus ample. Il y
        avoit au dessus de la voûte de la porte un feston où
        pendoit un tableau dans lequel ces vers estoient escrits.</p>
    </div>
    <div class="contentci">
        <milestone type="space"/>
        <head type="chapitre">MADRIGAL</head>
        <milestone type="space"/>
        <p>Le Temple d’amitié</p>
        <p>Ouvre sans plus d’entrée</p>
        <p>Du sainct temple d’Astrée,</p>
        <p>Où l’amour qui m’ordonne</p>
        <p>De la servir tousjours,</p>
        <p>Comme jadis je luy donnay mes jours,</p>
        <p>Veut qu’ores je luy donne</p>
        <p>Les tristes nuits</p>
        <p>De mes ennuis.</p>
        <milestone type="space"/>
    </div>
    <div class="contentl">
        <p>Astrée fut celle qui s’y arresta le plus: fust
        qu’à cause de son nom, il luy semblast qu’elle y eust le plus d’interest, ou
        qu’oyant parler de la vie des ennuis, elle pensast que cela se deust
        entendre de la fortune du pauvre et infortuné Celadon. Tant y a
        qu’elle considera longuement ceste escriture; et cependant, le reste
        de la trouppe estant passé plus outre et trouvant une voûte
        faite comme la premiere, mais beaucoup plus ample, d’abord tous se
        jetterent à genouil et ayant avec silence adoré la
        deité à qui ce lieu estoit consacré, Paris comme
        il avoit des-jà fait, offrit pour toute la trouppe un
        rameau de chesne sur l’autel. Il estoit de gazons comme l’autre, sinon
        qu’il estoit fait en triangle, <pb n="185"/> et au milieu sortoit un gros
        chesne qui, se poussant un pied par dessus les gazons avec un tronc
        seulement, se separoit en trois branches d’une esgale grosseur, et se
        haussant de ceste sorte plus de quatre pieds, ces branches venoient
        d’elles-mesmes à se remettre ensemble, et n’en faisoient plus
        qu’une qui s’eslevoit plus haut qu’aucun arbre de tout ce boccage
        sacré. Il semble que la nature eust pris plaisir de se jouer en
        cet arbre, ayant d’un type tiré ces trois branches, et puis si
        bien reunies (sans ayde de l’artifice) qu’une mesme escorce les lioit,
        et les tenoit ensemble. En la branche qui estoit à
        côté on voyoit dans l’escorce, HESUS; et en celle qui
        estoit à costé gauche, BELENUS, et en celle du milieu,
        THARAMIS, Au tyge d’où ces trois branches sortoient, il y avoit
        THAUTATES, et en haut où elles se reunissoient, il y avoit de mesme, THAUTATES.</p>
        <p>Ces choses qui estoient selon la coustume de leur religion (car ils
        adoroient Dieu sous les types des chesnes) ne les estonnerent point,
        mais si fit bien ce qu’ils aperceurent à main gauche. C’estoit
        un autre autel qui estoit aussi de gazons, avec deux grands vazes de
        terre dans lesquels estoient deux types de mirte. Au milieu l’on voyoit
        un tableau, par-dessus lequel les deux mirtes, pliant les branches,
        sembloient luy faire une couronne; et cela estoit bien recogneu pour
        n’estre pas naturel, mais entortillé de ceste sorte par
        artifice. Le tableau representoit une bergere de sa hauteur, et au plus
        haut du tableau il y avoit: C’est la déesse Astrée, et
        au bas on voyoit ce vers:</p>
    </div>
    <div class="contentci">
        <milestone type="space"/>
        <p>Plus digne de nos vœux, que nos vœux ne sont d’elle.</p>
        <milestone type="space"/>
    </div>
    <div class="contentl">
        <p>Si tost que Diane jetta les yeux dessus, elle se tourna
        vers Phillis: N’avez-vous jamais veu (luy dit-elle), mon serviteur, personne à
        qui ce pourtrait ressemble? Phillis le considerant d’avantage:
        Voilà, luy respondit-elle, le pourtrait d’Astrée. Je n’en
        vis jamais un mieux fait, ny qui luy ressemblast d’avantage; mais,
        continua-t’elle, vous semble-t’il qu’on ne l’ait pas voulu rendre
        recognoissable? N’a-t’elle pas en la main la mesme houlette qu’elle
        porte. Et lors prenant celle qu’Astrée tenoit: Voyez, ma
        maistresse, ces doubles C, et ces doubles A, entrelassez de mesme sorte
        tout à l’entour, et comme l’endroit où elle le prend,
        quand elle la porte, est garny de mesme façon, et les fers d’en
        bas de cuivre, avec les mesmes chiffres; et le sifflet qui est en
        haut, <pb n="186"/> representant la moitié d’un serpent, comme il se
        tourne de mesmes. –Vous avez raison, dit Diane, mesme que je vois icy
        Melampe couché à ses pieds. Il est bien recognoissable
        aux marques qu’il porte. Voyez la moitié de la teste, comme il
        l’a blanche et l’autre noire, et sur l’aureille noire la marque
        blanche. Si l’autre oreille n’estoit cachée, il y a apparence
        que nous y verrions la marque noire, car le peu qui s’en voit au haut
        de la teste et au dessus paroist estre blanc. Voyez aussi cette marque
        blanche autour du col en façon de colier, er l’eschancrure du
        poil noir qui se tournant en demy lune dessus les espaules, finit de
        mesme sur la crouppe où le blanc recommence. On n’y a pas mesme
        oublié ceste bande noire et blanche tout le long des jambes.</p>
        <p>Silvandre s’approchant d’elle: Et moy, dit-il, j’y recognois entre ce
        troupeau la brebis qu’Astrée ayme le plus. La voylà,
        toute blanche sinon les aureilles qu’elle a noires, le nez, le tour des
        yeux, le bout de la queue et l’extremité des quatre jambes; et
        afin qu’elle ne fust pas mescogneue, regardez les nœuds que je luy ay
        veu porter plusieurs fois à l’entour des cornes en façon
        de guirlande. Astrée oyant tous ces discours, demeuroit
        estonnée et muette, sans faire autre chose que regarder avec
        admiration ce qu’elle voyoit. Toutesfois s’avançant pres de
        l’autel, et voyant plusieurs petits roulleaux de papiers espars dessus,
        elle en prit un, et le desliant toute tremblante, y trouva ces vers.</p>
    </div>
    <div class="contentci">
        <milestone type="space"/>
        <p>Privé de mon vray bien, ce bien faux me soulage.</p>
        <p>Passant, si tu t’enquiers qui, dedans ce boccage,</p>
        <p>M’a donné ce pourtraict,</p>
        <p>Sçache qu’Amour l’a faict,</p>
        <p>Qui privé du vray bien, d’un bien faux me soulage.</p>
        <milestone type="space"/>
        <p>Pressé de la douleur je luy tiens ce langage,</p>
        <p>Banny de la moitié</p>
        <p>Permettez par pitié,</p>
        <p>Que privé du vray bien, ce bien faux me soulage.</p>
        <p> Confiné dans ce lieu que pour vous rendre hommage</p>
        <p>Je vous ay consacré,</p>
        <p>Ayez au moins à gré</p>
        <p>Que privé du vray bien, ce bien faux me soulage. <pb n="187"/></p>
        <p> S’il ne m’est pas permis de voir vostre visage,</p>
        <p>Ces beaux traits pour le moins</p>
        <p>Serviront de tesmoings,</p>
        <p>Que privé du vray bien, ce bien faux me soulage.</p>
        <p>Je leur dis, ô beaux traits que je retiens pour gage</p>
        <p>Que nul autre amoureux</p>
        <p>Ne fut onc plus heureux,</p>
        <p>Privé de mon vray bien, ce bien faux me soulage.</p>
        <p> Je les adore donc, non pas comme une image,</p>
        <p>Mais comme dieux tres grands,</p>
        <p>Car par effet j’apprends</p>
        <p>Que privé du vray bien, ce bien faux me soulage.</p>
        <milestone type="space"/>
    </div>
    <div class="contentl">
        <p>Astrée estant retirée à part, lisoit et
        consideroit ces vers, et plus elle regardoit l’escriture, et plus il
        luy sembloit que c’estoit de celle de Celadon; de sorte, qu’apres un
        long combat en elle-mesme, il luy fut impossible de retenir ses larmes,
        et pour les cacher elle fut contrainte de tourner le visage vers
        l’autre autel. Mais Phillis qui estoit aussi estonnée qu’aucune
        de la compagnie, ayant pris un autre de ces rouleaux, l’alla trouver,
        se doutant bien que ce qui faisoit separer Astrée de ceste sorte
        n’estoit que ces peintures et ces escrits qu’elle-mesme recognoissoit
        fort bien pour estre de ceux de Celadon. Et parce que Diane s’en alloit
        aussi la trouver, Phillis luy fit signe de ne le faire, de peur que
        Silvandre et Paris ne la suivissent, ce qu’aysément elle
        entendit; et pource s’en retournant vers l’image d’Astrée, elle
        ouvrit quelques roulleaux de ceux qui estoient sur l’autel. Le premier
        qui luy tomba entre les mains, fut celuy-cy.</p>
    </div>
    <div class="contentci">
        <milestone type="space"/>
        <head type="chapitre">DIALOGUE SUR LES YEUX D’UN POURTRAIT STANCES</head>
        <milestone type="space"/>
        <p> Sont-ce, peintre sçavant, des ames ou des flames,</p>
        <p>Qui naissant de ces yeux leur volent à l’entour?</p>
        <p>– Ce sont flames d’amour qui consument les ames,</p>
        <p>Ce sont ames plustost qui font vivre l’amour? <pb n="188"/></p>
        <p> Eh! qui n’admirera ces flames nom-pareilles</p>
        <p>Si la vie et la mort procedent de ses yeux?</p>
        <p>– Les effets des grands dieux, sont-ce pas des merveilles,</p>
        <p>Et ces beaux yeux aussi, ne sont-ce pas des dieux?</p>
        <p> Les aimer comme humains, c’est donc erreur extréme,</p>
        <p>Puis qu’il faut des grands dieux reverer le pouvoir?</p>
        <p>– Ne commandent-ils pas à ton cœur qu’il les ayme,</p>
        <p>Ayant desja permis à tes yeux de les voir?</p>
        <p> Il est vray, mais mon cœur touché de reverence</p>
        <p>Doit de devotion, non d’amour s’allumer.</p>
        <p>– Les dieux ne veulent rien outre nostre puissance,</p>
        <p>Espreuve, si tu peux, les voir sans les aymer.</p>
        <milestone type="space"/>
    </div>
    <div class="contentl">
        <p>Cependant que Diane, pour amuser toute la compagnie,
        alloit lisant tout haut ces vers, et ceux-cy estans finis, en prenoit d’autres, dont
        l’autel estoit presque couvert, Phillis s’adressant à la bergere
        Astrée: Mon Dieu, ma sœur, luy dit-elle, que je demeure
        estonnée des choses que je voy en ce lieu! – Et moy, dit-elle,
        j’en suis tant hors de moy que je ne sçay si je dors ou si je
        veille, et voyez ceste lettre, et puis me dites, je vous supplie, si
        vous n’en avez jamais veu de semblables. – C’est, respondit Phillis, de
        l’escriture de Celadon, ou je ne suis pas Phillis. – Il n’y a point de
        doute, repliqua Astrée, et mesmes je me ressouviens qu’il avoit
        escrit ce dernier vers.</p>
        <p>Privé de mon vray bien, ce bien faux me soulage.</p>
        <p>autour d’un petit pourtrait qu’il avoit de moy, et qu’il
        portoit au col dans une petite boite de cuir parfumé. – Voyons, dit Phillis, ce
        qu’il y a dans ce papier que je tiens en la main, et que j’ay pris au
        pieds de vostre image.</p>
    </div>
    <div class="contentci">
        <milestone type="space"/>
        <head type="chapitre">SONNET</head>
        <milestone type="space"/>
        <p>Qui ne l’admireroit! et qui n’aymeroit mieux</p>
        <p>Errer en l’adorant plein d’amour et de crainte,</p>
        <p>Et rendre courroucez contre soy tous les dieux,</p>
        <p>Que n’idolatrer point une si belle Saincte? <pb n="189"/></p>
        <milestone type="space"/>
        <p>Mais qu’est-ce que je dis? en effet elle est peinte.</p>
        <p>La belle que voicy, ce ne sont pas des yeux,</p>
        <p>Comme nous les croyons, ce n’en est qu’une fainte,</p>
        <p>Dont nous deçoit la main du peintre ingenieux.</p>
        <milestone type="space"/>
        <p>Ce ne sont pas des yeux? si ressens-je la playe,</p>
        <p>Quoy que le trait soit faint, toutesfois estre vraye,</p>
        <p>Fuyons donc, puis qu’ainsi les coups nous en sentons.</p>
        <milestone type="space"/>
        <p>Mais pourquoy fuyrons-nous? La fuite en est bien vaine,</p>
        <p>Si desja bien avant dans le cœur nous portons,</p>
        <p>De ces yeux vrays ou faux, la blessure certaine.</p>
        <milestone type="space"/>
    </div>
    <div class="contentl">
        <p>Ah! ma sœur, dit alors Astrée, n’en doutons plus,
        c’est bien Celadon qui a escrit ces vers, c’est bien luy sans doute, car il y a
        plus de trois ans qu’il les fit sur un pourtraict que mon pere avoit
        fait faire de moy, pour le donner à mon oncle Focion.</p>
        <p>A ce mot, les larmes luy revindrent aux yeux; mais Phillis qui
        craignoit que ces autres bergers et bergeres ne s’en aperceussent: Ma
        sœur, luy dit-elle, voicy un subjet de resjouyssance, et non pas de
        tristesse. Car si Celadon a escrit cecy, comme je le crois, il est
        certain qu’il n’est point mort, quand vous avez pensé qu’il se
        soit noyé. Que si cela est, quel plus grand subjet de joye
        pourrions-nous recevoir? – Ah! ma sœur, luy dist-elle, tournant la
        teste de l’autre costé, et la poussant un peu de la main, ah! ma
        sœur, je vous supplie ne me tenez point ce langage, Celadon est veritablement
        mort par mon imprudence et je suis trop malheureuse pour ne l’avoir pas
        perdu. Et je voy bien maintenant que les dieux ne sont pas encor
        contens des larmes que j’ay versées pour luy, puis qu’ils m’ont
        conduitte icy pour m’en donner un nouveau subjet. Mais puis qu’ils le
        veulent, je verseray tant de pleurs, que si je ne puis en laver
        entierement mon offence, je m’efforceray pour le moins de le faire, et
        ne cesseray que je ne perde ou la vie, ou les yeux. – Je ne vous diray
        pas, repliqua Phillis, que Celadon vive; mais si feray bien que s’il a
        escrit ce que nous lisons, il faut que de necessité il ne soit
        pas, mort. – Et quoy, dit-elle, ma sœur, n’avez-vous jamais ouy dire
        à nos druides que nous avons une ame qui ne meurt pas, encor que
        nostre corps meure? – Je l’ay bien ouy dire, respondit Phillis. – Et
        n’avez-vous pas bonne memoire de ce qu’ils <pb n="190"/> nous ont si
        souvent enseigné, qu’il faut donner des sepultures aux morts,
        voire mesme leur mettre quelque piece d’argent dans la bouche, afin
        qu’ils puissent payer celuy qui les passe dans le royaume de Dis?
        qu’autrement ceux qui sont privez de sepulture demeurent cent ans
        errants le long des lieux où ils ont perdu leurs corps? Et ne
        sçavez-vous pas que celuy de Celadon n’ayant peu estre
        trouvé, est demeuré sans ce dernier office de
        pitié? Que si cela est, pourquoy seroit-il impossible qu’il
        allast errant le long de ce malheureux rivage de Lignon et que
        conservant l’amitié qu’il m’a tousjours portée, il eust
        encore pour son intention les mesmes pensées qu’autrefois il a
        eues? Ah! ma sœur, Celadon est trop veritablement mort pour mon
        contentement, et ce que nous en voyons, n’est que le tesmoignage de son
        amitié et de mon imprudence. – Ce que j’en dis, respondit
        Phillis, n’est que pour l’apparence que j’y vois, et le desir que j’en
        ay pour vostre repos. – Je le cognois bien, repliqua Astrée,
        mais ma sœur, ressouvenez-vous que si j’avois creu que Celadon fust en vie,
        et qu’en fin je trouvasse qu’il fust mort, il n’y auroit rien qui me
        peust conserver la vie; car ce seroit le perdre une seconde fois, et
        les dieux et mon cœur sçavent combien la premiere m’a conduitte
        pres du tombeau. – Encor vous doit-ce estre du contentement, respondit
        Phillis, de recognoistre que la mort n’a peu effacer l’affection qu’il
        vous portoit. – C’est, dit-elle, pour sa gloire et pour ma punition.
        – Mais plustost, dit Phillis, qu’estant mort il a veu clairement et
        sans nuage la pure et sincere amitié que vous luy portez, et que
        mesme cette jalouse qui estoit cause de vostre courroux, ne procedoit
        que d’une amour tresgrande. Car j’ay ouy dire que comme nos yeux voyent
        nos corps, de mesmes nos ames separées se voyent et
        recognoissent. Astrée respondit: Ce seroit bien la plus grande
        satisfaction que je puisse recevoir; car je ne doute nullement,
        qu’autant que mon imprudence luy a donné de sujet d’ennuy,
        d’autant le veue qu’il auroit de ma bonne volonté, luy donneroit
        du contentement. Car si je ne l’ay plus aymé que toutes les
        choses du monde, et si je ne continue encores en cette mesme affection,
        que jamais les dieux ne m’ayment.</p>
        <p>Ces bergeres parloient de ceste sorte, cependant que Diane entretenoit
        le reste de la trouppe, lisant quelquefois les petits rouleaux qu’elles
        trouvoient sur l’autel, d’autresfois demandant à Paris, Tircis
        et Silvandre ce qu’ils jugeoient de ces choses. – Il <pb n="191"/> n’y a
        personne icy, dit Paris, qui ne cognoisse bien que ce pourtrait a
        esté fait pour Astrée, et qui de mesme ne juge qu’il a
        esté mis en ce lieu par quelqu’un qui ne l’aime pas seulement,
        mais qui l’adore. – Quant à moy, dit Silvandre, ces chiffres me
        feroient croire que ce seroit Celadon, si Celadon n’estoit point mort.
        – Comment, dit Tircis, Celadon, ce berger qui ne noya il y a quatre ou
        cinq lunes dans Lignon? – Celuy-là mesme, respondit Silvandre.
        – Et servoit-il Astrée, adjousta Tircis? Au contraire, j’ay ouy
        dire qu’il y avoit tant d’inimitié entre leurs familles. – La
        beauté de la bergere fut plus grande que la haine, respondit
        Silvandre, et me semble que puis qu’il est mort, il n’y a point de
        danger de le dire. – Je croy, interrompit Diane, qu’aussi n’y en
        auroit-il pas, encor qu’il vesquit, ayant esté si discret, et
        Astrée si sage, que cette affection ne sçauroit avoir
        offencé personne.</p>
        <p>Astrée qui s’estoit teue quelque temps, oyant ce que les bergers
        disoient d’elle, encore que ses yeux ne fussent pas encor bien remis ne
        peut s’empescher de leur respondre: ces larmes que je ne puis cacher,
        rendent tesmoignage que Celadon m’a aymée, puis que sa memoire
        me les arrache par force; mais ces escrits, qui sont sur ces gazons,
        tesmoignent aussi qu’Astrée a plustost fait faute contre l’amour
        que contre le devoir. Cela est cause que je ne fais point de
        difficulté de l’advouer pour luy rendre au moins ceste
        satisfaction apres sa mort, que mon honnesteté n’a jamais permis
        qu’il eust receue durant sa vie.</p>
        <p>A ces parolles, toute la trouppe s’approcha d’elle, et Diane luy
        montrant les billets qu’elle avoit: Est-ce là de l’escriture de
        Celadon? – C’en est sans doute, respondit Astrée. – C’est donc
        signe, adjousta Diane, qu’il n’est pas mort. A quoy Phillis respondit:
        C’est dequoy nous parlions à ceste heure mesme; mais elle dit
        que l’ame de Celadon qui va errant le long du rivage de Lignon les a
        escrits. – Et quoy? Dit Tircis, n’a-t’il point esté
        enterré? – C’est la cause, dit Astrée, qu’il va errant
        de ceste sorte; car on ne luy a pas mesme faict un vain tombeau. – C’est
        veritablement, adjousta Phillis, trop de nonchalance, d’avoir
        laissé si longuement en peine pour un devoir de si peu de
        moment, une si belle ame que celle de ce gentil berger. – Voilà,
        dit Tircis, comme le soucy des morts touche le plus souvent fort peu
        ceux qui survivent: de sorte que j’estime ceux-là sages, qui
        durant leur vie y pourvoient. – Et sans mentir, adjousta Diane, c’est
        chose estrange que ce berger, tant aymé, non seule- <pb n="192"/>
        ment de tous ses parens, mais de tout nostre hameau, n’ait receu ce
        pitoyable office que reçoivent les moins aymez. – C’est
        peut-estre, dit Tesandre, que les dieux l’ont ordonné de ceste
        sorte, afin qu’il n’abandonnast pas si tost ces lieux qu’il avoit tant
        aymez, et que recompensé de son affection il eust ce
        contentement de demeurer quelque temps prés de celle qu’il ayme.</p>
        <p> – Toutesfois, dit Tircis, j’ay apris que, tout ainsi que nostre corps ne
        peust demeurer en l’air, en l’eau, ny dans le feu, sans une continuelle
        peine, parce qu’estant pensant, il faut qu’incessamment il se
        travaille, tant qu’il est en ces elements qui n’ont rien de solide, de
        mesme l’ame despouillée du corps, n’estant point en son propre
        element, tant qu’elle demeure entre nous, est en une continuelle peine,
        jusques à ce qu’elle soit entrée aux champs Elisiens,
        où elle trouve un autre air, une autre terre, une autre eau, et
        un autre feu, d’autant plus parfaits et convenables à sa nature,
        que ceux où nous sommes le sont d’avantage à nos corps
        lourds et grossiers. Ce que je sçay: parce que quand ma chere
        et tant aymée Cleon fut morte, je fus presque en resolution de ne
        luy donner point de sepulture, afin de retenir cette belle ame quelque
        temps aupres de moy; mais nos druides me sortirent de cette erreur, me
        faisant entendre ce que je viens de vous dire.</p>
        <p>– Quant à moy, dit Silvandre, puisqu’à faute de sepulture
        on demeure quelque temps au tour du lieu où l’on meurt, je veux
        prier tous mes amis, que si je meurs en ceste contrée, ils ne
        m’enterrent point, afin que j’aye plus de loisir de voir ma belle
        maistresse. Car il n’y a contentement des champs Elisiens qui vaille
        celuy-là, ny peine qu’une ame puisse souffrir pour n’estre en
        son element, qui ne soit beaucoup moindre que le bien de la voir. –
        Cela seroit fort bon, respondit Tircis, si apres la mort, vous despouillant
        du corps, vous ne laissiez point aussi tous ces amours; mais j’ay ouy
        dire à nos sages, que nos passions n’estoient que des tributs de
        l’humanité, et que les dieux nous avoient naturellement
        donné cet instinct, afin que la race de hommes ne vinst à
        deffaillir, mais qu’apres la mort, d’autant que les ames sont
        immortelles et que rien d’immortel ne peut engendrer, cest amour se
        perd en elles, tout ainsi que la volonté de manger, de boire et
        de dormir. – Et toutesfois, dit Silvandre, si Celadon a escrit ce que
        nous lisons, il n’y a pas apparence qu’il ait perdu l’affection qu’il
        portoit à ceste bergere. – Et qui sçait, <pb n="193"/>
        respondit Tircis, si les dieux qui sont justes ne luy ont point voulu
        donner ceste particuliere satisfaction pour recompense de la vertueuse
        et sainte amitié qu’il a portée à ceste bergere?
        – Si cela est, repliqua Silvandre, pourquoy ne dois-je esperer de
        trouver les dieux aussi justes et favorables que luy, puis que mon
        amitié ne cede ny à la sienne ny à nulle autre,
        soit en ardeur, soit en vertu. – Mais, dit Astrée, si les dieux
        luy ont fait cette grace que vous dittes, ne seroit-ce point
        impieté en luy rendant le devoir de la sepulture de le faire
        partir de cette contrée, et luy ravir le contentement? –
        Nullement, respondit Tircis, car la grace que les dieux luy ont faite
        en cela n’a esté que pour soulager la peine que continuellement
        il reçoit, estant contraint de demeurer sous un ciel si
        contraire à son naturel.</p>
        <p>Ces bergers discouroient de ceste sorte, quand Phillis, considerant
        tout ce qui estoit en ce lieu, jetta sa veue sur un endroit où
        il y avoit apparence que quelqu’un se fust mis bien souvent à
        genoux, car la terre en avoit les marques bien imprimées. Et
        parce que cela estoit vis à vis de l’autel, et qu’elle y vit un
        rouleau de parchemin attaché à une hart ou tortis de
        saule, elle s’y en alla pour voir ce que c’estoit, et le desployant
        trouva ces parolles.</p>
    </div>
    <div class="contentli">
        <milestone type="space"/>
        <head type="chapitre">ORAISON A LA DÉESSE ASTRÉE</head>
        <milestone type="space"/>
        <p>Grande et toute-puissante
        déesse, encore que vos perfections ne
        puissent estre esgalées, il ne faut que nos sacrifices, ne
        pouvant estre tels que vous meritez, laissent de vous estre agreables,
        puis que si les dieux ne recevoient que ceux qui sont dignes d’eux, il
        faudroit qu’eux-mesmes fissent la victime. Or ce que je viens offrir
        à vostre deité, c’est un cœur et une volonté, qui
        n’ont jamais esté dediez qu’à vous seule. Si ceste
        offrande vous est agreable, tournez vos yeux pleins de pitié sur
        ceste ame qui les a toujours trouvez si pleins d’amour, et par un acte
        digne de vous, sortez-la de la peine où elle demeure
        continuellement, et la mettez au repos duquel son malheur et non son
        demerite l’a jusques icy esloignée. Je vous requiers cette grace
        par le nom de Celadon, de qui le memoire vous doit plaire, si celle du
        plus fidelle et affectionné de vos serviteurs, peut jamais avoir
        obtenu de vostre divinité ceste glorieuse satisfaction. <pb n="194"/></p>
        <milestone type="space"/>
    </div>
    <div class="contentl">
        <p>Phillis faisant signe de la main, et appellant
        Astrée: Venez lire, luy dit-elle, ma sœur, ce que Celadon vous demande, et vous
        connoistrez que Tircis vous a dit vray. Et lors s’estant tous
        approchez, elle releut tout haut cette oraison, qui ne fut pas sans
        qu’Astrée accompagnast ses parolles de larmes, encores qu’elle
        se contraignit le plus qu’il fut possible; mais elle ne pouvoit
        ressentir ces desplaisirs avec une moindre demonstration. Et lors que
        Phillis eust parachevé. Vrayement, dit Astrée, je
        satisferay à sa juste demande. Et puis que ses parents ne luy
        rendent pas le devoir, à quoy la proximité les oblige, il
        recevra de moy celuy d’une bonne amie.</p>
        <p>A ce mot, sortant de ce lieu, apres avoir honoré l’autel des
        dieux, toute cette trouppe retourna vers Hylas qui, en les attendant,
        n’avoit point esté oisif; car les voyans tous attentifs dans
        l’autre cabinet, il entra dans celuy où estoient les douze
        tables des loix d’amour. Et quoy qu’il en redoutast l’entrée, si
        est-ce que, mesprisant la force d’amour, luy semblast qu’il na luy
        pouvoit faire pis, que luy faire perdre sa maistresse, à quoy il
        sçavoit de tres-bons remedes, il entra à la
        desrobée dedans: et prenant le tableau qui estoit sur les
        gazons, voulut ressortir incontinent dehors; croyant que s’il
        offençoit en y entrant, que moins il y demeureroit, moindre
        aussi seroit son offence. Et de fortune le prenant à la haste,
        et s’en retournant de mesme, il hurta contre un des costez de
        l’entrée, de telle sorte que l’esbranlant, il fit tumber
        à ses pieds une escritoire que celuy qui avoit fait cet ouvrage
        tenoit là expressément pour escrire ces conceptions,
        quand il y venoit faire ses prieres. Il le ramasse comme envoyé
        de quelque dieu, et se resolut de corriger en ces loix, ce qu’il y
        trouveroit de contraire à son humeur. En ceste deliberation il
        les lit: et incontinent, comme il avoit l’esprit prompt, les change de
        ceste sorte.</p>
    </div>
    <div class="contentci">
        <milestone type="space"/>
        <head type="chapitre">TABLES D’AMOUR</head>
        <h3>falsifiées par l’inconstant Hylas</h3>
        <milestone type="space"/>
        <h4>Premiere Table.</h4>
        <milestone type="space"/>
        <p>Qui veut estre parfaict amant,</p>
        <p>Qu’il n’ayme point infiniment: <pb n="195"/></p>
        <p>Telle amitié n’en est pas digne.</p>
        <p>Puis qu’au rebours l’extremité</p>
        <p>De l’imprudence est plustost signe,</p>
        <p>Que non pas de fidelité.</p>
        <milestone type="space"/>
        <milestone type="space"/>
        <h4>Deuxiesme Table.</h4>
        <milestone type="space"/>
        <p>Qu’il ayme et serve en divers lieux,</p>
        <p>Et qu’il tourne tousjours les yeux,</p>
        <p>dessus quelque nouvelle chose,</p>
        <p>Aymant ainsi divers objets,</p>
        <p>Que les bon-heurs qu’il se propose,</p>
        <p>Soient aussi pour divers sujets.</p>
        <milestone type="space"/>
        <milestone type="space"/>
        <h4>Troisiesme Table.</h4>
        <milestone type="space"/>
        <p>Ne bornant jamais ses desirs,</p>
        <p>Qu’il cherche par tout des plaisirs,</p>
        <p>Faisant tousjours amour nouvelle,</p>
        <p>Voire qu’il cesse de l’aymer</p>
        <p>Sinon que d’autant qu’aymé d’elle,</p>
        <p>Pour luy seul il doit l’estimer.</p>
        <milestone type="space"/>
        <milestone type="space"/>
        <h4>Quatriesme Table.</h4>
        <milestone type="space"/>
        <p>Que s’il a du soin d’estre mieux,</p>
        <p>Ce soit pour plaire à tous les yeux</p>
        <p>Des belles de sa cognoissance:</p>
        <p>S’il souhaitte quelque bon-heur,</p>
        <p>Ce ne soit que pour l’esperance</p>
        <p>D’estre plus absolu seigneur.</p>
        <milestone type="space"/>
        <milestone type="space"/>
        <h4>Cinquiesme Table.</h4>
        <milestone type="space"/>
        <p>Telle soit son affection,</p>
        <p>Que mesme la possession <pb n="196"/></p>
        <p>De ce qu’il desire en son ame,</p>
        <p>S’il doit l’acheter au mespris</p>
        <p>De son honneur ou de sa dame,</p>
        <p>Il la vueille bien à ce prix.</p>
        <milestone type="space"/>
        <milestone type="space"/>
        <h4>Sixiesme Table.</h4>
        <milestone type="space"/>
        <p>Pour subjet qui se vienne offrir,</p>
        <p>Qu’il ne puisse jamais souffrir</p>
        <p>Querelle pour la chose aymée:</p>
        <p>Que si devant luy par desdain,</p>
        <p>D’un mesdisant elle est blasmée,</p>
        <p>Qu’il y consente tout soudain.</p>
        <milestone type="space"/>
        <milestone type="space"/>
        <h4>Septiesme Table.</h4>
        <milestone type="space"/>
        <p>Que l’amour permette en effait</p>
        <p>Que son jugement soit parfait,</p>
        <p>Et que dans son ame il l’estime,</p>
        <p>Toute telle qu’elle sera,</p>
        <p>Condamnant comme d’un grand crime</p>
        <p>Celuy qui plus l’estimera.</p>
        <milestone type="space"/>
        <milestone type="space"/>
        <h4>Huictiesme Table.</h4>
        <milestone type="space"/>
        <p>Qu’espris d’un amour assez lent,</p>
        <p>Il n’aille sans cesse bruslant,</p>
        <p>Ny qu’il languisse ou qu’il souspire</p>
        <p>Entre la vie et le trespas:</p>
        <p>Mais que tousjours il puisse dire</p>
        <p>Ce qu’il veut, ou qu’il ne veut pas.</p>
        <milestone type="space"/>
        <milestone type="space"/>
        <h4>Neufiesme Table.</h4>
        <milestone type="space"/>
        <p>Estimant son propre sejour,</p>
        <p>Son ame en soy vive d’amour, <pb n="197"/></p>
        <p>Et non en celle qu’il adore,</p>
        <p>Sans qu’en elle estant transformé,</p>
        <p>Tout ce qu’elle ayme et qu’elle honore.</p>
        <p>Soit aussi de luy bien aymé.</p>
        <milestone type="space"/>
        <milestone type="space"/>
        <h4>Dixiesme Table.</h4>
        <milestone type="space"/>
        <p>Qu’il ne tienne pas pour perdus,</p>
        <p>Les jours loin d’elle despendus,</p>
        <p>Si la peine n’est surpassé</p>
        <p>Par le bien qu’il s’est figuré,</p>
        <p>Mais se contente en sa pensée,</p>
        <p>Si le corps en est separé.</p>
        <milestone type="space"/>
        <milestone type="space"/>
        <h4>Unziesme Table.</h4>
        <milestone type="space"/>
        <p>Qu’il se remette à la raison,</p>
        <p>Que ses liens et sa prison</p>
        <p>Pour elle bien-tost il finisse:</p>
        <p>Mesprisant de s’y renfermer,</p>
        <p>S’il n’attend rien de son service</p>
        <p>Que le vain honneur de l’aymer.</p>
        <milestone type="space"/>
        <milestone type="space"/>
        <h4>Douziesme Table.</h4>
        <milestone type="space"/>
        <p>Qu’il ne puisse jamais penser</p>
        <p>Que telle amour n’ait à passer:</p>
        <p>Qui d’autre sorte le conseille,</p>
        <p>Soit pour ennemy reputé,</p>
        <p>Car c’est de luy prester l’oreille</p>
        <p>Crime de leze Majesté.</p>
        <milestone type="space"/>
    </div>
    <div class="contentl">
        <p>Hylas se hasta le plus qu’il luy fut possible de changer
        de ceste sorte ces douze tables, et afin que ses rayeures fussent moins cognues, il
        les effaçoit avec la pointe d’un cousteau; et y ayant
        raclé un peu de son ongle les en couvroit, et puis le polis-
        <pb n="198"/> soit, fust avec l’ongle mesme, fust avec le dos du cousteau,
        et en fin escrivoit dessus ce qu’il y avoit changé; ce qu’il
        fit si proprement qu’il estoit mal aisé de le recognoistre. Et
        incontinent r’entrant dans le cabinet, mit le tableau en sa place, et
        ressortit avec la mesme diligence, sans estre apperceu de personne: ce
        qu’il fit un peu auparavant qu’Astrée et le reste de la trouppe
        revint, de sorte qu’il fut trouvé assis à
        l’entrée, feignant de s’y estre endormy. Et parce
        qu’Astrée qui sortoit la premiere toute triste, ne pris pas
        garde à luy, il ne fit point aussi semblant de se lever; mais
        quand Phillis qui venoit apres l’apperceut en ceste posture: Et
        qu’est-ce? Luy dit-elle, Hylas, que vous faites icy, cependant que
        nous venons de voir les plus grandes merveilles qui soient en toute la rive
        de Lignon? – J’ay une pensée, respondit Hylas se levant
        froidement, et se frottant les yeux, qui me tourmente plus que je ne me
        fuße jamais peu persuader. – Et qui est-elle? adjousta Phillis.
        – Je la vous diray, respondit l’inconstant, si vous me promettez de
        faire une chose dont je vous supplieray. – Je n’ay garde, dit-elle, de
        m’obliger de parole sans sçavoir ce que vous voulez. – Vous le
        pouvez faire, dict Silvandre en sousriant, en y adjoustant les
        conditions, contre lesquelles il n’y a pas apparence qu’un si gentil et
        parfaict amant vous voulust requerir de quelque chose, à
        sçavoir qu’il ne vous demandera rien qui contrevienne à
        l’honneur d’une sage bergere? – Je le veux bien, dit Phillis, à
        ceste condition. – Et moy, respondit Hylas, je
        ne le veux qu’à ceste condition.</p>
        <p>Sçachez donc, ma belle
        maistresse, continua-t’il froidement, que
        je crois ce lieu estre à la verité un boccage
        sacré à quelque grande divinité; car depuis que
        vous estes entrée dedans, et que Silvandre a leu les loix que
        j’ay ouyes, je me sens tellement touché d’une puissance
        interieure que je n’ay point de repos en moy-mesme, me semblant que
        jusques icy vescu en erreur, me conduisant contre les ordonnances que
        le dieu qui est adoré en ce sainct lieu a faites à ceux
        qui veulent aymer. De sorte que je suis tout prest d’abjurer mon
        erreur, et me remettre au sentier qu’il m’ordonnera; et n’y a rien eu
        qui m’ait empesché de le faire cependant que vous estiez dans ce
        boccage, qu’une chose que je vous declareray. Vous sçavez, ma
        belle maistresse, que depuis l’heure que vous et mon cœur avez eu
        agreable que Hylas se dist votre serviteur, je n’ay point trouvé
        en toute ceste contrée un plus contrariant esprit, ny une humeur
        plus ennemie de la <pb n="199"/> mienne que Silvandre. Car il ne s’est
        jamais presenté occasion de prendre le party contraire au mien,
        que ce berger ne l’ait fait, voire bien souvent il en a
        recherché les moyens avec artifice, comme en l’injuste sentence
        qu’il donna contre Laonice, parce que j’avois parlé pour elle, y
        ayant peu d’apparence qu’une morte fust preferée à ceste
        belle et honneste bergere. De sorte que repassant ces choses en ma
        memoire, je suis entré en doute, que continuant ceste
        volonté de me contrarier, il ait peut-estre leu les ordonnances
        de ce dieu d’autre façon qu’elles ne sont pas escrittes dans le
        tableau qu’il tenoit. C’est pourquoy je vous veux conjurer non
        seulement par la promesse que vous venez de me faire, mais par
        l’honneur que vous devez, soit à l’amour, soit à la
        deité qui est adorée en ce boccage, que vous preniez la
        peine d’y rentrer et de m’apporter le tableau où ces loix sont
        escrites, afin que les lisant moy-mesme, je puisse sortir du doute
        où je suis, et apres suivre les ordonnances que j’y trouveray
        tout le reste de ma vie. Ceste requeste, Silvandre, (continua-t’il
        s’addressant à luy) est-elle inciville, et contre
        l’honnesteté d’une sage bergere? – Nullement, respondit
        Silvandre, mais je crains qu’elle soit plus-tost inutile. – Or sus (dit
        Hylas), faisons une autre promesse entre nous:
        promettez-moy devant ceste trouppe, que tout le reste de vostre vie
        vous suivrez les commandemens que vous y trouverez escrits, et je vous
        feray un mesme serment. – Je ne feray, dit-il, jamais difficulté
        de vous promettre, ny à tout autre, d’observer ce à quoy
        le devoir m’oblige, y ayant long temps que je l’ay promis aux dieux.
        – Vous me le promettez donc? repliqua Hylas. – Je vous le promets,
        dit Silvandre, et sans vous obliger à nulle promesse reciproque,
        vous aymant trop pour vous vouloir rendre parjure. – Et moy, respondit
        Hylas, je le vous veux jurer, et aux dieux mesmes de ces lieux, les
        appellant tous à tesmoins, afin qu’ils punissent celuy de nous
        deux qui y contreviendra. – Je vous asseure, respondit Phillis, que
        pour voir un si grand changement en Hylas, je veux bien faire voir ces douze
        tables. Et lors, rentrant dans le cabinet, apres avoir fait une
        profonde reverence, elle prit le tableau et l’apporta à l’inconstant qui,
        la teste nue, et mettant un genouil en terre: Je reçois,
        dit-il, ces sacrées ordonnances comme venant d’un dieu et
        aportées par ma déesse, protestant de nouveau, et jurant
        aux grands dieux devant ce boccage sacré, et prenant ceste
        trouppe pour tesmoin, <pb n="200"/> que toute ma vie je les observeray
        aussi religieusement que si Heus, Teutates, Tharamis dieu me les
        avoyent données visiblement. Et lors se relevant, sans remettre
        son chapeau, il baisa le bas de tableau, et estant environné de
        toute la troupe, il commença de les lire à haute voix.</p>
        <p>Mais quand Silvandre ouyt qu’il disoit qu’on ne devoit pas aymer
        infiniment. Ah! berger, lisez bien, luy dit-il, vous trouverez autre
        chose. – A la peine du livre, dit froidement Hylas. Et lors il montra
        l’escriture à Phillis, qui leut comme luy. – Cela ne peut estre,
        dit Silvandre. Et lors s’approchant, il le voulut lire sans se fier
        à personne, et Hylas serrant le tableau contre son estomac:
        C’est un grand cas, dit-il, que celuy qui a accoustumé de
        tromper, a tousjours opinion qu’on l’abuse. Je me doutois bien que vous
        lisiez autrement qu’il n’estoit pas escrit, et si vous le voyez
        vous-mesme, l’advouerez-vous devant ceste trouppe? – J’advoueray sans
        doute, dit Silvandre, la verité, mais permettez que je la lise.
        – Il suffit, dit Hylas, ce me semble, que Phillis l’ait veue, et vous
        devez bien vous en fier à elle. – Je le ferois, respondit
        Silvandre, si elle vouloit dire la verité, mais c’est par jeu ce
        qu’elle dit. – Je vous jure, dit Phillis, qu’il a leu comme il est
        escrit, et non au contraire. – Je ne sçaurois, dit-il, le croire
        si je le vois. – Or si vous n’avez assez de le voir, dit Hylas,
        touchez-le, et lisez-le vous mesme, pourveu que ce soit fidellement.</p>
        <p>Et lors Silvandre, recevant le tableau, et jurant qu’il liroit sans
        rien changer, il en recommença la lecture. Mais quand il y
        trouva ce que Hylas avoit dit, il ne sçavoit qu’en penser, et
        plus encores lors que continuant il trouva les couplets tous changez. –
        Et bien, dit Hylas, que vous en semble, ma maistresse? Avois-je raison
        de douter de la preud’hommie de Silvandre, puis qu’il lisoit tout le
        contraire de ce qui estoit escrit? Que dites-vous à cela,
        berger? disoit-il, s’adressant à Silvandre; serez-vous homme
        de parolle? ou si vous vous desdirez?</p>
        <p>Le berger ne respondit mot, mais plus estonné de ceste avanture
        que de chose qui luy fust jamais advenue, il alloit considerant ce
        tableau. Et lors Diane, s’approchant de luy, et jettant le veue dessus,
        demeura au commencement estonnée, et luy dit: En bonne foy,
        Silvandre, advouez la verité, la premiere fois que vous nous
        avez leu ces vers, estoient-ils escrits comme ils sont? – Ma belle
        maistresse, dit-il, quand je les ay leus, ils estoient <pb n="201"/> autres
        qu’ils ne sont, et ne puis penser, s’il estoit autrement, pourquoy je
        ne les eusse pas aussi bien veus qu’à cette heure. Alors Diane
        prenant le tableau en la main, regarda l’escriture de plus pres, ce que
        Hylas appercevant et craignant que sa finesse ne fust recogneue. Or
        sus, Silvandre, dit-il, il ne faut pas tant de discours; me voicy
        prest à tenir parole, et vous, serez-vous parjure? – Vous me prenez
        de bien court, dit Silvandre, je ne suis pas sans un grand soupçon
        de tromperie; car je sçay fort bien que les loix que j’ay veues
        estoient telles que je les ay dites, et maintenant je vois tout le
        contraire; de sorte que je suis fort en doute que cecy ne soit
        supposé. – Voilà une tres mauvaise excuse, dit
        l’inconstant, et comment pourroit-on avoir fait si promptement un autre tableau?</p>
        <p>Cependant qu’ils parloient ainsi, Diane qui consideroit l’escriture,
        recogneut qu’encores que l’ancre fut semblable, toutesfois les traits
        des lettres ne l’estoient pas entierement; et les regardant encores de
        plus pres et passant le doigt dessus et secouant le parchemin, une
        partie des racleures de l’ongle s’en alla. Et lors, opposant
        l’escriture au soleil, toutes les rayeures s’apareurent
        aysément; dont s’estant asseurée: Or sus, dit Diane,
        vous voicy tous deux hors de dispute, car en un mesme lieu vous trouvez ce
        que vous cherchez tous deux. Vous, Silvandre, le lisant comme il estoit
        escrit, et vous, Hylas, comme vous l’avez corrigé. Et lors
        s’approchant d’eux, elle leur en monstra la preuve, parce que
        l’opposant au soleil, on voyoit aysément les endroits où
        le parchemin avoit esté gratté; et puis le considerant
        de plus prés, on remarquoit quelques-uns des premiers traits qui
        n’avoient peu estre assez bien effacez.</p>
        <p>Il n’y eut alors personne de la trouppe qui ne recogneut ce qu’elle
        disoit, et se mettans tout au tour de Hylas: Dites-nous, berger, luy
        disoient-ils, comment vous avez peu faire? Hylas se voyant convaincu
        par la prudence de Diane, fut en fin contraint d’avouer la
        verité, non pas toutesfois sans jurer plusieurs fois, que ce
        n’avoit esté que l’injustice de ces loix qui l’y avoient
        poussé: Car, disoit-il, elles sont bien tellement iniques,
        qu’il m’a esté impossible de les souffrir sans les corriger ainsi
        qu’elles doivent estre. Nul ne peut s’empescher de rire, oyant comme il
        y parloit; mais plus encores, considerant l’estonnement que Silvandre
        avoit eu au commencement.</p>
        <p>Et parce qu’il se faisoit tard, et que le sejour en ce lieu avoit
        esté assez long, Phillis voulut rapporter le tableau où
        elle l’avoit <pb n="202"/> pris. Mais tous les bergers furent d’avis que
        les vers fussent corrigez comme ils estoient auparavant, et que Hylas,
        pour effacer en partie l’offence qu’il avoit faite d’entrer en ce lieu
        qui luy avoit esté deffendu, et d’avoir osé falsifier des
        ordonnances d’amour, seroit condamné de rayer luy-mesme ce qu’il
        y avoit escrit, et de mettre à la marge ce qu’il avoit
        rayé; ce qu’il fit à l’heure mesme, plus, disoit-il,
        pour obeir à sa maistresse que pour apaiser Amour, le courroux duquel
        il ne redoutoit point sans elle. – Ny aussi, adjousta Silvandre, guiere
        avec elle. – Je ne vous contrediray jamais, respondit l’inconstant,
        tant que vous me blasmerez de trop de courage. – Prenez garde, respondit
        Silvandre, que ce ne soit de presomption et d’infidelité. Si ces
        dernieres parolles eussent esté ouyes de Hylas, il n’y a point
        de doute qu’il eut respondu; mais étant entré dans le
        cabinet, elles demeurent sans repartie.</p>
        <p>Et cependant toute la troupe s’achemina par un petit sentier que
        Silvandre avoit choisi; et parce qu’Astrée n’esperoit plus
        trouver des nouvelles de Celadon qui luy peussent plaire, elle estoit
        presque en volonté de s’en retourner, et pour ce sujet laissant
        Tircis, elle s’approcha de luy: Il me semble, luy dit-elle, berger,
        qu’il est bien tard pour aller plus outre, et que nous ne
        sçaurions presque retourner en nos cabanes que la nuict ne nous
        surprenne. – Il est certain, dit le berger, mais cela ne vous doit pas
        empescher de continuer vostre voyage puis que vous en estes si pres;
        car aussi bien, encor que vous voulussiez retourner, le jour ne vous
        accompagnera pas jusques à my chemin. Quant à ce qui est
        de nos troupeaux, ceux à qui nous les avons laissez en garde,
        les reconduiront bien, pour ce soir en leurs loges. – Mais bien, dit
        Astrée, comment coucherons-nous? – Le lieu où je vous
        veux conduire, respondit Silvandre, n’est pas loing du temple de la bonne
        Déesse, et je m’asseure que la venerable Chrisante sera bien
        aise de vous avoir ce soir pour hostesse. – Il faut sçavoir,
        respondit la bergere, si mes compagnes l’auront agreable. Et lors, les
        ayant attendues en in lieu où le chemin s’eslargissoit, elle
        leur proposa ce que Silvandre avoit pensé. Il n’y eut celle qui
        ne le trouvast fort à propos, puis qu’aussi bien il estoit
        impossible de regaigner de jour leurs hameaux. En cette resolution
        doncques ils se remettent en chemin; et Silvandre,
        sans quitter Astrée, estant tousjours le premier; et <pb n="203"/>
        ayant marché quelque peu, luy montra le bois où
        il avoit trouvé la lettre qui estoit cause de ce voyage.
        Voilà, dit Astrée, un lieu bien retiré pour y
        recevoir des lettres. – Vous le jugerez bien mieux tel, luy dit-il,
        quand vous y serez; car c’est bien le lieu le plus sauvage, et le
        moins frequenté, qui soit le long des rives de Lignon. – De sorte, dit
        Astrée, qu’aucun ne l’a sceu escrire que vous, ou l’amour. –
        Pour ce qui est de moy, dit-il, je sçay bien ce qui en est. Et quant
        à l’Amour, je m’en tais, car j’ay ouy dire que quelquefois nous
        voulant jetter ses flames dans le cœur il se brusle luy-mesme sans y
        penser. Et qui sçait si cela ne luy est point avenu par la
        beauté de ma maistresse? Que si quelque chose l’a garanty,
        c’est sans doute le bandeau qu’il a devant les yeux. – Ah Silvandre, dit la
        bergere, ce bandeau ne l’empesche guere de bien voir ce qui luy plaist;
        et ses coups sont si justes, et faillent si peu souvent le but
        où il les addresse, qu’il n’y a pas apparence qu’un aveugle les
        ait tirez. – Discrete bergere, respondit Silvandre, j’ay veu un aveugle
        en la maison de vostre pere, qui sçavoit aussi bien tous les
        chemins et destours de vostre hameau, et se conduisoit aussi bien par
        tout le logis que j’eusse sçeu faire, ayant acquis cela par une
        longue accoustumance. Et pourquoy ne dirions-nous que Amour, qui est le
        premier et le plus vieil de tous les dieux, n’ait par une longue
        coustume, apris d’attaindre les hommes au cœur? Et pour monstrer que
        c’est plus par coustume que par justesse, prenez garde qu’il ne nous
        vise qu’aux yeux, et qu’il ne nous attaint qu’au cœur. Que s’il
        n’estoit point aveugle, quelle apparence y a-t’il qu’il blessast d’un
        reciproque amour des personnes tant inegales, ou qu’aux uns il donnast
        de l’amour pour des personnes qui les surpassent de tant, et aux
        autres, pour d’autres qui leur sont tant inferieures? J’en parle comme
        interessé, car, à moy qui ne sçay seulement qui je
        suis, il a fait aimer Diane, de qui le merite surpasse tous ceux des
        bergers, et à Paris, qui est fils du prince de nos druides, il
        faut aimer une bergere. – Par vos merites, respondit Astrée,
        vous esgalez les perfections de Diane, et Diane par ses vertus surpasse la
        grandeur de Paris, et par ainsi l’inegalité n’est point telle
        qu’il faille par là accuser Amour d’aveuglement.</p>
        <p>Silvandre demeura muet à cette replique, non pas qu’il n’eust
        aisément respondu, mais parce qu’il fut marry d’avoir pas ses
        paroles donné cognoissance de sa veritable affection, et s’en
        repentoit, craignant d’offencer Diane si autre qu’elle le
        sçavoit. <pb n="204"/> Mais il s’estoit de fortune bien
        adressé, car Astrée luy eust volontiers donné
        toute sorte d’aide, recognoissant la pure et sincere amitié
        qu’il portoit à Diane. Aussi, le naturel d’une personne qui ayme
        bien est de ne nuire jamais aux amours d’autruy, si elles ne sont
        prejudiciables aux siennes.</p>
        <p>Et lors qu’il levoit la teste pour luy respondre, il arriva dans le
        bois, qui fut cause que sans faire semblant de ce qu’ils avoient dit:
        Voicy, luy dit-il, sage bergere, le bois que vous avez tant
        desiré; mais il est si tard que le soleil est desja
        couché, de sorte que nous n’aurions pas beaucoup de loisir de la
        visiter. – Si nous y trouvons, dit-elle, des choses aussi rares que
        nous en avons trouvé en celuy d’où nous venons, c’est sans
        doute que le temps sera court, puis qu’à peine pourrions-nous
        de-ja lire, tant il est tard. Il est vray que ne devons pas plaindre
        nostre journée, l’ayant trop bien employée, ce me semble.</p>
        <p>Avec semblables discours, ils entrerent dans le bois, et ne se
        donnerent garde que la nuict peu à peu leur osta de sorte la
        clarté, qu’ils ne se voyoient plus et ne se suivoient
        qu’à la parolle. Et lors s’enfonçant davantage dans le
        bois, il perdit tellement toute cognoissance du chemin, qu’il fut
        contraint d’avouer qu’il ne sçavoit où il estoit. Cela
        procedoit d’une herbe sur laquelle il avoit marché, que ceux de
        la contrée nomment l’herbe du fourvoyement, parce qu’elle fait
        égarer et perdre le chemin depuis qu’on a mis le pied dessus, et
        selon le bruit commun, il y en a quantité dans ce bois. Que cela
        soit ou ne soit pas vray, je m’en remets à ce qui en est; tant
        y a que Silvandre, suivy de cette honneste trouppe, ne pût de toute
        la nuit retrouver le chemin, quoy qu’avec mille tours et
        détours, il allast presque par tout le bois. Et en fin il
        s’enfonça tellement, que pour se suivre ils estoient contraints
        de se tenir par les habillement, la nuit étant si obscure
        qu’elle sembloit expressément estre telle pour empescher qu’ils
        ne sortissent de ce bois.</p>
        <p>Hylas, qui de fortune s’estoit rencontré entre Astrée et
        Phillis: Je commence, dit-il, ma maistresse, à bien esperer du
        service que je vous rends. – Et pourquoy? Dit Phillis. – Parce,
        respondit-il, que vous n’eustes jamais tant peur de me perdre que vous
        avez, et qu’au lieu que je vous soulois suivre, vous me suivez. – Vous
        avez raison, dit-elle, et de tout ce bon changement, vous en devez
        remercier Silvandre, que toutes-fois vous dites estre vostre plus grand
        ennemy. – Je ne sçay, adjousta Hylas, s’il <pb n="205"/> me fait
        souvent de semblables offices, si j’auray plus d’occasion de le
        remercier de la faveur qu’il est cause que je reçois de vous,
        que de luy reprocher la peine que je prend. – Quant à cela, dit
        Phillis, il faut que vous en jugiez apres avoir mis le plaisir et la
        peine que vous en recevez dans une juste balance. – Je voudrois bien,
        ma maistresse, dict Hylas, que seule vous tinssiez cette balance, et que
        seule vous fissiez jugement de la pesanteur de l’un et de l’autre; car
        encor que je n’y fusse point, je ne laisserois pas de m’en
        raporter à ce que vous en auriez jugé.</p>
        <p>Chacun se mit à rire de la bonne volonté de Hylas, et
        Silvandre qui l’oyoit, ne pût luy respondre autre chose sinon:
        J’avoue, Hylas, que je suis un aveugle qui en conduis plusieurs autres.
        – Mais le mal est, dit Hylas, qu’ils ne sont aveugles que pour s’estre
        trop fiez en vos yeux. – Si vous n’eussiez point esté en la
        trouppe, adjousta Silvandre, cet aveuglement ne nous fût point
        advenu. – Et pourquoy, dit-il, vous ay-je peut-estre osté les
        yeux? – Les yeux, non, respondit Silvandre, mais ouy bien le moyen de
        voir, nous ayant trop longuement entretenus par les longs discours de
        vos inconstances, et puis par les loix, que comme profane vous avez
        falsifiées, qui est en effet ce qui nous a mis à la nuit.
        – Vrayement, Silvandre, respondit Hylas, tu me fais ressouvenir de ceux
        qui apres avoir trouvé le vin trop bon, le blasment de ce qu’ils
        s’en sont enyvrez: Et mes amis! leur faut-il dire, pourquoy en
        beuviez-vous tant? At amy Silvandre, pourquoy m’escoutois-tu si
        longuement? T’avois-je attaché par les aureilles? – J’avois
        bien en ce lieu, dit Silvandre, des chaisnes plus fortes que les tiennes.
        Mais, quoy que c’en soit, nous voicy tellement esgarez, soit pour la
        nuict, soit pour avoir marché sur l’herbe du fourvoyement, qu’il
        ne faut pas esperer de pouvoir demesler les plus petits sentiers qu’il
        ne soit jour, ou que pour le moins la lune n’esclaire. Et qu’est-il
        donc de faire? dit Paris. – Il faut, continua Silvandre, se reposer
        sous quelques uns de ces arbres, attendant que la lune se fasse voir.</p>
        <p>Chacun trouva ceste resolution bonne; aussi bien une partie de la nuit
        estoit des-jà passée. Lors rencontrant une
        arbre un peu retiré des autres, ils choisirent le mieux qu’ils
        peurent un lieu bien sec, et là, les bergeres estendant leurs
        sayes, et les bergeres s’estant couchées dessus, ils se
        retirerent un peuà costé, où tous ensemble ils se
        coucherent, attendant que la lune parust. <pb n="206"/></p>
    </div>

</body><back>
<div>
<p/>
</div>
</back></text></TEI>
