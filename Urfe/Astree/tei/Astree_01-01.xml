<?xml version="1.0" encoding="UTF-8"?>
<?xml-model href="tei_clgs.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title type="main">L'Astrée</title>
        <title type="part">Première partie – Livre I</title>
        <title type="partie">01</title>
        <title type="livre">01</title>
        <author>Honoré d'Urfé</author>
        <respStmt>
          <resp>Establishment of the text</resp>
          <name xml:id="hv">Hugues Vaganay</name>
          <resp>Digitization</resp>
          <name xml:id="rk">Reinhard Krüger et al.</name>
          <resp>TEI-Conversion</resp>
          <name xml:id="cf">Christof Schöch</name>
        </respStmt>
      </titleStmt>
      <publicationStmt>
        <availability status="publicdomain" />
        <date>2016</date>
      </publicationStmt>
      <sourceDesc>
        <bibl type="digital-source">
          Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010.
          <ref target="http://www.uni-stuttgart.de/romlit/forschung/astree/" />
          .
        </bibl>
        <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
      </sourceDesc>
    </fileDesc>
    <revisionDesc>
      <change when="2016-11-21" who="#cf">Initial TEI version.</change>
    </revisionDesc>
  </teiHeader>
  <text>
    <front>
      <div>
        <p />
      </div>
    </front>
    <body>
      <div>
        <head type="partie">LA PREMIERE PARTIE DE L’ASTRÉE</head>
        <head type="partie">DE MESSIRE HONORÉ D’URFÉ</head>
        <head type="chapitre">LIVRE PREMIER</head>
        <milestone type="space" />
        <p>
          Aupres de l’ancienne ville de Lyon, du coste du
          soleil’couchant, il y a
          un pays nomme Forests, qui en sa petitesse contient ce qui est de plus
          rare au reste des Gaules, car estant divisé en plaines et en
          montaignes, les unes et les autres sont si fertiles, et situées
          en un air si temperé, que la terre y est capable de tout ce que
          peut desirer le laboureur. Au cœur du pays est le plus beau de la
          plaine, ceinte, comme d’une forte muraille, des monts assez voisins et
          arrosée du fleuve de Loyre, qui prenant sa source assez pres de
          là, passe presque par le milieu, non point encor trop
          enflé ny orgueilleux, mais doux et paisible. Plusieurs autres
          ruisseaux en divers lieux la vont baignant de leurs claires ondes, mais
          l’un des plus beaux est Lignon, qui vagabond en son cours, aussi bien
          que douteux en sa source, va serpentant par ceste plaine depuis les
          hautes montaignes de Cervieres et de Chalmasel, jusques à Feurs,
          où Loire le recevant, et luy faisant perdre son nom propre,
          l’emporte pour tribut à l’Océan.
        </p>
        <p>
          Or sur les bords de ces delectables rivieres on a veu de tout temps
          quantité de bergers, qui pour la bonté de l’air, la
          fertilité du rivage et leur douceur naturelle, vivent avec
          autant de bonne fortune, qu’ils recognoissent peu la fortune. Et quoi
          qu’ils n’eussent deu envier le contentement du premier siecle, si Amour
          leur eust aussi bien permis de conserver leur felicité, que le
          Ciel leur en avoit esté veritablement prodigue. Mais endormis en
          leur repos ils se sousmirent à ce flatteur, qui tost apres
          changea son authorité en tyrannie. [9/10]
        </p>
        <p>
          Celadon fut un de ceux qui plus vivement la ressentirent, tellement
          espris des perfections d’Astrée, que la haine de leurs parents
          ne peut l’empescher de se perdre entierement en elle. Il est vray que
          si en la perte de soy mesme on peut faire quelque acquisition, dont on
          se doive contenter, il se peut dire heureux de s’estre perdu si
          à propos, pour gaigner la bonne volonte de la belle
          Astrée, qui asseurée de son amitié, ne voulut que
          l’ingratitude en fust le paiemens, mais plustost une reciproque
          affection avec laquelle elle recevoit son amitié et ses
          services. De sorte que si l’on veit depuis quelques changements
          entr’eux, il faut croire que le Ciel le permit, seulement pour faire
          paroistre que rien n’est constant que l’inconstance, durable mesme en
          son changement. Car ayant vescu bienheureux l’espace de trois ans, lors
          que moins ils craignoient le fascheux accident qui leur arriva, ils se
          virent poussez par la trahison de Semyre, aux plus profondes infortunes
          de l’amour; d’autant que Celadon desireux de cacher son affection pour
          decevoir l’importunité de leurs parents, qui d’une haine
          entr’eux vieille interrompoient par toutes sortes d’artifices leurs
          desseins amoureux, s’efforçoit
          de monstrer que la recherche qu’il
          faisoit de ceste bergere estoit plustost commune que particuliere. Ruse
          vrayement assez bonne, si Semyre ne l’eust point malicieusement
          desguisée, fondant sur ceste dissimulation la trahison dont il
          deceut Astrée, et qu’elle paya despuis
          avec tant d’ennuis, de regrets et de larmes.
        </p>
        <p>
          De fortune, ce jour l’amoureux berger s’estant leve fort matin pour
          entretenir ses pensées, laissant paistre l’herbe moins
          foulée à ses troupeaux, s’alla asseoir sur le bord de la
          tortueuse riviere de Lignon, attendant la venue de sa belle bergere,
          qui ne tarda guere apres luy, car esveillée d’un soupçon
          trop cuisant, elle n’avait peu clorre l’œil de toute la nuict. A peine le
          Soleil commençoit de dorer le hauct des montaignes d’Isoure et
          de Marcilly, quand le berger aperceut de loing un troupeau qu’il recogneut
          bien tost pour celuy d’Astrée. Car outre que Melampe, chien tant
          aimé de sa bergere, aussi tost qu’il le vid, le vint
          follastrement caresser, encore remarqua-t’il la brebis plus cherie de
          sa maistresse, quoye qu’elle ne portast ce matin les rubans de diverses
          couleurs qu’elle souloit avoir à la teste en façon de
          guirlande, parce que la bergere atteinte de trop de desplaisir, ne s’estoit donne
          le loisir de l’agencer comme de coustume. Elle venoit apres assez
          lentement, et comme on pouvoit juger à ses façons,
          [10/11] elle avoit quelque chose en l’ame qui l’affligeoit beaucoup, et la ravissoit
          tellement en ses pensées, que fust par megarde ou autrement,
          passant assez pres du berger, elle ne tourna pas seulement les yeux
          vers le lieu où il estoit, et s’alla asseoir assez loing de
          là sur le bord de la riviere. Celadon sans y prendre garde,
          croyant qu’elle ne l’eust veu, et qu’elle l’allast chercher où
          il avoit accoustumé de l’attendre, r’assemblant ses brebis avec sa
          houlette, les chassa apres elle, qui desjà s’estant assise
          contre un vieux tronc, le coude appuyé sur le genouil, la joue
          sur la main, se soustenoit la teste et, demeuroit tellement pensive,
          que si Celadon n’eust este plus qu’aveugle en son mal-heur, il eust
          bien aisement veu que cette tristesse ne luy pouvoit proceder que de
          l’opinion du changement de son amitié, tout autre desplaisir
          n’ayant assez de pouvoir pour luy causer de si tristes et profonds
          pensers. Mais d’autant qu’un malheur inesperé est beaucoup plus
          malaise à supporter, je croy que la fortune, pour luy oster
          toute sorte de resistance, le voulut ainsi assaillir inopinement.
        </p>
        <p>
          Ignorant donc son prochain mal-heur, apres avoir choisi pour ses brebis
          le lieu plus commode pres de celles de sa bergere, il luy vint donner
          le bon-jour, plein de contentement de l’avoir rencontrée,
          à quoy elle respondit et de visage et de parolle si froidement,
          que l’hyver ne porte point tant de froideurs ny de glaçons. Le berger
          qui n’avoit pas accoustumé de la voir telle, se trouva d’abord
          fort estonné, et quoy qu’il ne se figurast la grandeur de sa disgrace
          telle qu’il l’esprouva peu apres, si est-ce que la doute d’avoir
          offense ce qu’il aimoit, le remplit de si grands ennuis, que le moindre
          estoit capable de luy oster la vie. Si la bergere eust daigné le
          regarder, ou que son jaloux soupçon luy eust permis de considerer quel
          soudain changement la froideur de sa responce avoit causé en son
          visage, pour certain la cognoissance de tel effet lui eust fait perdre
          entierement ses mesfiances; mais il ne falloit pas que Celadon fust le
          Phœnix du bonheur, comme il l’estoit de l’amour, ny que la fortune luy
          fist plus de faveur qu’au reste des hommes, qu’elle ne laisse jamais
          asseurez en leur contentement. Ayant donc ainsi, demeuré
          longuement pensif, il revint à soy, et tournant la veue sur sa
          bergere, rencontra par hazard qu’elle le regardoit, mais d’un œil si
          triste, qu’il ne laissa aucune sorte de joye en son ame, si la doute
          où il estoit y en avoit oublié quelqu’une. Ils estoient
          si proches de Lignon, que le berger y pouvoit aisement atteindre du
          bout de sa houlette, et le dégel avoit si fort grossi [11/12]
          son cours, que tout glorieux et chargé des despouilles de ses bords, il
          descendoit impetueusement dans Loire. Le lieu où ils assoient
          assis, estoit un tertre un peu relevé, contre lequel la fureur
          de l’onde en vain s’alloit rompant, soustenu par en bas d’un rocher
          tout nud, couvert au dessus seulement d’un peu de mousse. De ce lieu le
          berger frappoit dans la riviere du bout de sa houlette, dont il ne
          touchoit point tant de gouttes d’eau, que de divers pensers le venoient
          assaillir, qui flottants comme l’onde, n’estoient point si tost
          arrivez, qu’ils en estoient chassez par d’autres plus violents.
        </p>
        <p>
          Il n’y avoit une seule action de sa vie, ny une seule de ses
          pensées, qu’il ne r’appelast en son ame, pour entrer en conte
          avec elles, et sçavoir en quoy il avoit offensé; mais
          n’en pouvant condamner une seule, son amitié le contraignit de luy
          demander l’occasion de sa colere. Elle qui ne voyoit point ses actions, ou qui
          les voyant, les jugeoit toutes au desavantage du berger, alloit
          rallumant son cœur d’un plus ardant despit, si bien que quand il
          voulut ouvrir la bouche, elle ne luy donna pas mesme le loisir de
          proferer les premieres paroles, sans l’interrompre, en disant: Ce ne
          vous est donc pas assez, perfide et desloyal berger, d’estre trompeur
          et meschant envers la personne qui le meritoit le moins, si continuant
          vos infidelitez, vous ne taschiez d’abuser celle qui vous a oblige
          à toute sorte de franchise? Donc vous avez bien la hardiesse de
          soustenir ma veue, apres m’avoir tant offensée? Donc vous
          m’osez presenter, sans rougir, ce visage dissimule qui couvre une ame
          si double, et si parjure? Ah! va, va tromper une autre, va perfide,
          et t’addresse à quelqu’une, de qui tes perfidies ne soyent point
          encore recogneues, et ne pense plus de te pouvoir desguiser à
          moy, qui ne recognois que trop, à mes despens, les effects de
          tes infidelitez et trahisons.
        </p>
        <p>
          Quel devint alors ce fidelle berger? celuy qui a bien aime le peut
          juger, si jamais tel reproche luy a este faict injustement. Il tombe
          à ses genoux pasle et transi, plus que n’est pas une personne
          morte; Est-ce, belle bergere, luy dit-il, pour m’esprouver, ou pour me
          desesperer? – Ce n’est, dit-elle, ni pour l’un, ni pour l’autre, mais
          pour la vérité, n’estant plus de besoin d’essayer une
          chose si recogneue. – Ah! dit le berger, pourquoy n’ay je osté
          ce jour malheureux de ma vie? – Il eust este à propos pour tous
          deux, dit-elle, que non point un jour, mais tous les jours que je t’ay
          veu, eussent este ostez de la tienne et de la mienne. Il est vray que
          tes actions ont fait, que je me treuve deschargée d’une chose,
          qui [12/13] ayant effect, m’eust despleu d’avantage que ton
          infidelité. Que si le ressouvenir de ce qui s’est passé
          entre nous, [que je desire toutesfois estre effacé] m’a encor
          laissé quelque pouvoir, va t’en desloyal, et garde toy bien de
          te faire jamais voir à moy que je ne te le commande.
        </p>
        <p>
          Celadon voulut repliquer, mais Amour qui oyt si clairement, à ce
          coup luy boucha pour son malheur les aureilles; et parce qu’elle s’en
          vouloit aller, il fut contraint de la retenir par sa robbe luy disant:
          Je ne vous retiens pas pour vous demander pardon de l’erreur qui m’est
          incogneue, mais seulement pour vous faire voir quelle est la fin que
          j’eslis pour oster du monde celuy que vous faites paroistre d’avoir
          tant en horreur. Mais elle que la colère transportoit, sans
          tourner seulement les yeux vers luy, se debatit de telle furie qu’elle
          échappa, et ne luy laissa autre chose qu’un ruban, sur lequel
          par hazard il avoit mis la main. Elle le souloit porter au devant de sa
          robbe pour ageancer son colet, et y attachoit quelquefois des fleurs,
          quand la saison le luy permettoit; à ce coup elle y avoit une
          bague, que son pere luy avoit donnée. Le triste berger la voyant
          partir avec tant de colere, demeura quelque temps immobile, sans
          presque sçavoir ce qu’il tenoit en la main, quoy qu’il y eust
          les yeux dessus. En fin avec un grand souspir, revenant de ceste
          pensée, et recognoissant ce ruban: Sois tesmoin, dit-il,
          ô cher cordon, que plutost que de rompre un seul des nœuds de mon
          affection, j’ay mieux aymé perdre la vie, afin que quand je
          seray mort, et que ceste cruelle te verra, pour estre sur moy, tu
          l’asseures qu’il n’y a rien au monde qui puisse estre plus aimé
          que je l’aime, ni amant plus mal recogneu que je suis. Et lors, se l’attachant
          au bras, et baisant la bague: Et toy, dit-il, symbole d’une
          entière et parfaite amitié, sois content de ne me
          point esloigner à ma mort, afin que ce gage pour le moins me
          demeure de celle qui m’avoit tant promis d’affection. A peine eut-il
          fini ces mots, que tournant les yeux du coste d’Astrée, il se
          jetta les bras croisez dans la riviere.
        </p>
        <p>
          En ce lieu Lignon estoit tres-profond et tres-impetueux, car c’estoit
          un amas de l’eau, et un regorgement que le rocher luy faisoit faire
          contre mont; si bien que le berger demeura longuement avant que d’aller
          à fonds, et plus encore à revenir, et lors qu’il parut,
          ce fut un genouil premier, et puis un bras, et soudain
          enveloppé du tournoyement de l’onde il fut emporte bien loing de
          là dessous l’eau. [13/14]
        </p>
        <p>
          Des-ja Astrée estoit accourue sur le bord, et voyant ce qu’elle
          avoit tant aimé, et qu’elle ne pouvoit encore hayr, estre
          à son occasion si pres de la mort, se trouva si surprise de
          frayeur, qu’au lieu de luy donner secours elle tomba esvanouie,
          et si pres du bord, qu’au premier mouvement qu’elle fist lors qu’elle
          revint à soy, qui fut long temps apres, elle tomba dans
          l’eau, en si grand danger, que tout ce que peurent faire quelques
          bergers qui se trouverent pres de là, fut de la sauver, et avec
          l’aide encores de sa robe, qui la soustenant sur l’eau, leur donna
          loisir de la tirer à bord, mais tant hors d’elle-mesme, que sans
          qu’elle le sentist, ils la porterent en la cabane plus proche, qui se
          trouva estre de Phillis, où quelques unes de ses
          compagnes luy changerent ses habits mouillez, sans qu’elle peut parler,
          tant elle estoit estonnée, et pour le hazard qu’elle avoit
          couru, et pour la perte de Celadon, qui cependant fut emporté de l’eau
          avec tant de furie, que de luy mesme il alla donner sur le sec, fort loing,
          de l’autre costé de la riviere, entre quelques petits arbres,
          mais avec fort peu de signe de vie.
        </p>
        <p>
          Aussi tost que Phillis [qui pour lors n’estoit point chez elle ] sceut
          l’accident arrivé à sa compagne elle se mit
          à courir de toute sa force; et n’eust este que Lycidas la
          rencontra, elle ne se fust arrestée pour quelque autre que
          c’eust esté. Encor luy dit-elle fort briefvement le danger
          qu’Astrée avoit couru, sans luy parler de Celadon; aussi n’en
          sçavoit-elle rien. Ce berger estoit frere de Celadon, à
          qui le Ciel l’avoit lié d’un nœud d’amitié beaucoup plus estroit
          que celuy de parentage; d’autre costé Astrée, et Phillis,
          outre qu’elles estoyent germaines, s’aymoyent d’une si estroitte
          amitié, qu’elle meritoit bien d’estre comparée à
          celle des deux freres. Que si Celadon eut de la sympathie avec
          Astrée, Lycidas n’eut pas moins d’inclination à servir Phillis, ny
          Phillis à aimer Lycidas.
        </p>
        <p>
          De fortune, au mesme temps qu’ils arriverent, Astrée ouvrit les
          yeux, et certes bien changez de ce qu’ils souloyent estre, quand Amour
          victorieux s’y monstroit triomphant de tout re qui les voyoit et qu’ils
          voyoient. Leurs regards estoient lents et abatus, leurs paupieres
          pesantes et endormies, et leurs esclairs changes en larmes, larmes
          toutesfois qui tenant de ce cœur tout enflamme d’où elles
          venoient, et de ces yeux bruslant par où elles passoient,
          brusloient et d’amour et de pitié tous ceux qui estoient
          à l’entour d’elle. Quand elle apperceut sa compagne Phillis, ce fut bien
          lors qu’elle receut un grand eslancement, et plus encor quand elle vit
          Lycidas; et quoy qu’elle ne voulut que ceux qui estoient pres [14/15]
          d’elle recogneussent le principal sujet de son mal, si fut-elle
          contrainte de luy dire, que son frere s’estoit noyé en luy
          voulant aider. Ce berger à ces nouvelles fut si estonné, que sans
          s’arrester d’avantage il courut sur le lieu mal-heureux avec tous ces
          bergers, laissant Astrée et Phillis seules, qui peu apres se
          mirent à les suivre, mais si tristement, que quoy qu’elles eussent
          beaucoup à dire, elles ne se pouvoient parler. Cependant les
          bergers arrivez sur le bord, et jettans l’œil d’un costé et
          d’autre, ne trouverent aucune marque de ce qu’ils cherchoient, sinon
          ceux qui coururent plus bas, qui trouverent fort loing son chappeau,
          que le courant de l’eau avoit emporté, et qui par hazard
          s’estoit arresté entre quelques arbres que la riviere avoit
          desracinez et abatus. Ce furent là tout les nouvelles qu’ils
          peurent avoir de ce qu’ils cherchoient; car pour luy il estoit
          desjà bien esloigné, et en lieu où il leur estoit
          impossible de le retrouver, parce qu’avant qu’Astrée fut revenue
          de son esvanouissement, Celadon comme j’ay dit, pousse de l’eau, donna
          de l’autre costé entre quelques arbres, où difficilement pouvoit-il estre veu.
        </p>
        <p>
          Et lors qu’il estoit entre la mort et la vie, il arriva sur le mesme
          lieu trois belles Nymphes, dont les cheveux espars alloient ondoyans
          sur les espaules, couverts d’une guirlande de diverses perles: elles
          avoient le sein decouvert, et les manches de la robe retroussées
          jusques sur le coude, d’où sortoit un linomple deslie, qui
          froncé venoit finir aupres de la main, où deux gros
          bracelets de perles sembloient le tenir attaché. Chacune avoit
          au costé le carquois rempli de flesches, et portoit en la main
          un arc d’ivoire; le bas de leur robe par le devant estoit
          retroussé sur la hanche, qui laissoit paroistre leurs brodequins
          dorez jusques à my jambe. Il sembloit qu’elles fussent venues en
          ce lieu avec quelque dessein, car l’une disoit ainsi: C’est bien icy
          le lieu, voicy bien le reply de la riviere voyez comme elle va
          impetueusement là haut, outrageant le bord de l’autre
          costé, qui se rompt et tourne tout court en çà.
          Considerez cette touffe d’arbres, c’est sans doute celle qui nous a
          este representée dans le miroir. – Il est vray, disoit la
          premiere, mais il n’y a encor gueres d’apparence en tout le reste, et
          me semble que voicy un lieu assez escarté pour trouver ce que
          nous y venons chercher. La troisiesme qui n’avoit point encore
          parlé: Si a-t’il bien, dit-elle, quelque apparence en ce qu’il
          vous a dit, puis qu’il vous a si bien representé ce lieu que je
          ne croy point qu’il y ait icy un arbre que vous n’ayez veu dans le miroir. [15/16]
        </p>
        <p>
          Avec semblables mots, elles approcherent si pres de Celadon, que
          quelques fueilles seulement le leur cachoyent. Et parce qu’ayant
          remarqué toute chose particulierement, elles recogneurent que
          c’estoit là sans doute le lieu qui leur avoit esté
          monstré, elles s’y assirent, en deliberation de voir si la fin
          seroit aussi veritable que le commencement; mais elles ne se furent si
          tost baissées pour s’asseoir, que la principale d’entr’elles
          aperceut Celadon, et parce qu’elle croyoit que ce fust un berger endormy, elle
          estendit les mains de chaque coste sur ses compagnes. Puis sans dire
          mot, mettant le doigt sur la bouche, leur monstra de l’autre main entre
          ces petits arbres, ce qu’elle voyoit, et se leva le plus doucement
          qu’elle peut pour ne l’esveiller; mais le voyant de plus pres, elle le
          creut mort, car il avoit encor les jambes en l’eau, le bras droit
          mollement estendu par dessus la teste, le gauche à demy tourne
          par derriere, et comme engage sous le corps. Le col faisoit un ply en
          avant pour la pesanteur de la teste, qui se laissoit aller en arriere,
          la bouche à demi entr’ouverte, et presque pleine de sablon
          degouttoit encore de tous costez; le visage en quelques lieux
          esgratigne et souille, les yeux à moitie clos, et les cheveux
          qu’il portoit assez longs, si mouillez que l’eau en couloit comme de
          deux sources le long de ses joues, dont la vive couleur estoit si
          effacée qu’un mort ne l’a point d’autre sorte. Le milieu des
          reins estoit tellement avance, qu’il sembloit rompu, et cela faisoit
          paroistre le ventre enflé plus, quoy que remply de tant d’eau il le fust assez de luy-mesme.
        </p>
        <p>
          Ces nymphes le voyant en cest estat en eurent pitié, et Leonide
          qui avoit parlé la premiere, comme plus pitoyable et plus
          officieuse, fut la premiere qui le prit sous le corps pour le tirer
          à la rive. A mesme instant l’eau qu’il avoit avalée
          ressortoit en telle abondance, que la nymphe le trouvant encore chaud,
          eut opinion qu’on le pourroit sauver. Lors Galathée, qui estoit
          la principale, se tournant vers là derniere qui la regardoit
          sans luy aider: Et vous Silvie, luy dit-elle, que veut dire, ma
          mignonne, que vous estes si faineante? mettez la main à
          l’œuvre, si ce n’est pour soulager vostre compagne, pour la
          pitié au moins de ce pauvre berger. – Je m’amusois, dit-elle,
          Madame, à considerer que quoy qu’il soit bien change, il me
          semble que je le recognois. Et lors se baissant elle le prit de
          l’autre costé, et le regardant de plus pres: Pour certain, dit
          elle, je ne me trompe pas, c’est celuy que je veux dire, et certes il
          merite bien que vous le secouriez; car outre qu’il est [16/17] d’une
          des principales familles de ceste contrée, encor a-t’il tant de
          merites que la peine y sera bien employée.
        </p>
        <p>
          Cependant l’eau sortoit en telle abondance, que le berger estant fort
          allegé, commença à respirer, non toutesfois qu’il
          ouvrit les    yeux, ny qu’il revint entierement. Et parce que Galathée eut
          opinion que c’estoit cestuy-cy, dont le druyde luy avoit parle, elle
          mesme commença d’ayder à ses compagnes, disant qu’il le
          falloit porter en son palais d’Isoure, où elles le pourroient
          mieux faire secourir. Et ainsi, non point sans peine, elles le
          porterent jusques où le petit Meril gardoit leur chariot,
          sur lequel montant toutes trois, Leonide fut celle qui les guida, et
          pour n’estre veues avec ceste proye par les gardes du palais, elles
          allerent descendre à une porte secrette.
        </p>
        <p>
          Au mesme temps, qu’elles furent parties, Astrée revenant de son
          esvanouissement tomba dans l’eau, comme nous avons dit, si bien que
          Lycidas, ny ceux qui vinrent chercher Celadon, n’en eurent autres
          nouvelles que celles que j’ay dites, par lesquelles Lycidas n’estant
          que trop asseuré de la perte de son frere, s’en revenoit pour se
          plaindre avec Astrée de leur commun desastre. Elle ne faisoit
          que d’arriver sur le bord de la riviere, où
          contrainte du desplaisir elle s’estoit assise autant pleine d’ennny et
          d’estonnement, qu’elle l’avoit peu auparavant esté
          d’inconsideration, et de jalousie. Elle estoit seule, car Phillis voyant revenir Lycidas,
          estoit allée chercher des nouvelles comme les autres. Ce berger
          arrivant, et de lassitude, et de desir de sçavoir comme ce malheur
          estoit advenu, s’assit pres d’elle, et la prenant par la main, luy dit: Mon
          Dieu, belle bergere, quel malheur est le nostre! Je dis le
          nostre: car si j’ay perdu un frere, vous avez aussi perdu une
          personne qui n’estoit point tant à soy mesme qu’à vous.
          Ou qu’Astrée fut ententive ailleurs, ou que ce discours luy
          ennuyast, elle n’y fit point de responce, dont Lycidas estonne, comme
          par reproche continua: Est il possible, Astrée, que la perte de
          ce miserable fils [car telle le nommoit-elle] ne vous touche l’ame assez
          vivement, pour vous faire accompagner sa mort, au moins de quelques
          larmes? S’il ne vous avoit point aymée, ou que ceste
          amitié vous fut incogneue, ce seroit chose supportable de ne
          vous voir ressentir d’avantage son malheur; mais puis que vous ne
          pouvez ignorer qu’il ne vous ait aymée plus que luy-mesme, c’est
          chose cruelle, Astrée, croyez-moy, de vous voir aussi peu
          esmeue, que si vous ne le cognoissiez point. [17/18]
        </p>
        <p>
          La bergere tourna alors le regard tristement vers luy, et apres l’avoir
          quelque temps consideré, elle luy respondit: Berger, il me
          deplaist de la mort de vostre frere, non pour amitié qu’il m’ait
          portée, mais d’autant qu’il avoit des conditions d’ailleurs, qui
          peuvent bien rendre sa perte regrettable; car quant à
          l’amitié  dont vous parlez, elle a este si commune aux
          autres bergeres mes compagnes, qu’elles en doivent [pour le moins]
          avoir autant de regret que moy. – Ah! ingrate bergere, [s’escria
          incontinent Lycidas] je tiendray le Ciel pour estre de vos complices,
          s’il ne punit cette injustice en vous! Vous avez peu croire
          celuy inconstant, à qui le courroux d’un pere, les inimitiez des
          parens, les cruautez de vostre rigueur n’ont pu diminuer la moindre
          partie de l’extreme affection, que vous ne sçauriez feindre de
          n’avoir mille et mille fois recogneue en luy trop clairement. Vrayment celle cy
          est bien une mecognoissance, qui surpasse toutes les plus grandes
          ingratitudes, puis que ses actions et ses services n’ont peu vous
          rendre asseurée d’une chose, dont personne, que vous, ne doute
          plus. – Aussi, respondit Astrée, n’y avoit-il personne à
          qui elle touchast comme à moy. – Elle le devoit certes [repliqua
          le berger] puis qu’il estoit tant à vous, que je ne sçay,
          et si fay, je le sçay, qu’il eust plustost desobey aux grands Dieux
          qu’à la moindre de vos volontez.
        </p>
        <p>
          Alors la bergere en colere luy respondit: Laissons ce discours,
          Lycidas, et croyez moy, qu’il n’est point à l’avantage de vostre
          frere; mais s’il m’a trompée, et laissée avec ce
          desplaisir de n’avoir plustost sceu recognoistre ses tromperies, et
          finesses, il s’en est allé, certes, avec une belle despouille,
          et de belles marques de sa perfidie. – Vous me rendez [repliqua
          Lycidas] le plus estonné du monde: en quoy avez vous recogneu
          ce que vous lui reprochez? – Berger, adjousta Astrée, l’histoire en
          seroit trop longue et trop ennuyeuse. Contentez vous, que si vous ne le
          sçavez, vous estes seul en ceste ignorance, et qu’en toute ceste
          riviere de Lignon, il n’y a berger qui ne vous die que Celadon aymoit
          en mille lieux. Et sans aller plus loing, hier j’ouys de mes oreilles
          mesmes les discours d’amour qu’il tenoit à son Aminthe, car
          ainsi la nommoit-il, ausquels je me fusse arrestée plus long
          temps, n’eust este que sa honte me desplaisoit, et que pour dire le
          vray, j’avois d’autres affaires ailleurs, qui me pressoient d’avantage.
        </p>
        <p>
          Lycidas alors comme transporte s’ecria: Je ne demande plus la cause de
          la mort de mon frere, c’est vostre jalousie, Astrée, et [18/19]
          jalousie fondée sur beaucoup de raisons, pour estre cause d’un
          si grand mal-heur. Helas! Celadon, que je voy bien reussir
          à ceste heure vrayes les propheties de tes soupçons, quand tu
          disois que ceste feinte te donnoit tant de peine, qu’elle te cousteroit la vie; mais
          encore ne cognoissois tu pas de quel costé ce
          malheur te devoit advenir. Puis s’adressant à la bergere:
          Est-il croiable, dit-il, Astrée, que ceste maladie ait este si
          grande qu’elle vous ait fait oublier les commandemens que vous luy avez
          faits si souvent? Si seray-je bien tesmoing de cinq ou six fois pour
          le moins qu’il se mit à genous devant vous, pour vous supplier
          de les revoquer: vous souvient-il point que quand il revint d’Italie,
          ce fut une de vos premieres ordonnances, et que dedans ce rocher,
          où depuis si souvent je vous veis ensemble, il vous requit de
          luy ordonner de mourir, plus tost que de feindre d’en aymer une autre
          ? Mon Astrée, vous dis-il [je me ressouviendray toute ma vie
          des mesmes paroles] ce n’est point pour refuser, mais pour ne pouvoir
          observer ce commandement, que je me jette à vos pieds, et vous
          supplie que pour tirer preuve de ce que vous pouvez sur moy, vous me
          commandiez de mourir, et non point de servir, comme que ce soit, autre
          qu’Astrée. Et vous luy respondites: Mon fils, je veux ceste
          preuve de vostre amitié, et non point vostre mort, qui ne peut
          estre sans la mienne; car, outre que je sçay que celle cy vous
          est la plus difficile, encore nous rapportera-t’elle une commodité, que
          nous devons principalement rechercher, qui est de clorre et les yeux et
          la bouche aux plus curieux et aux plus medisans. S’il vous repliqua
          plusieurs fois, et s’il en fit tous les refus que l’obeissance
          [à quoy son affection l’obligeoit envers vous] luy pouvoit
          permettre, je m’en remets à vous-mesme, si vous voulez vous en
          ressouvenir; tant y a que je ne croy point qu’il vous ait jamais
          desobey, que pour ce seul sujet. Et à la verité ce luy
          estoit une contrainte si grande, que toutes les fois qu’il revenoit du
          lieu, où il estoit force de feindre, il falloit qu’il se mit sur
          un lict, comme revenant de faire un tres grand effort.
        </p>
        <p>
          Et lors, il s’arresta pour quelque temps, et puis il reprit ainsi. Or
          sus, Astrée, mon frere est mort. C’en est fait, quoy que vous en
          croyez, ou mecroyez, ne luy pent r’apporter bien, ny mal, de sorte que
          vous ne devez plus penser que je vous en parle en sà
          consideration, mais pour la seule vérité. Toutefois
          ayez-en telle croyance qu’il vous plaira: si vous jureray-je qu’il n’y
          a point deux jours que je le trouvay gravant des vers sur l’escorce de
          ces arbres, qui [19/20] sont par delà la grande prairie à
          main gauche du bié et m’asseure que si vous y daignez tourner
          les yeux vous remarquerez que c’est luy qui les y a couppez; car vous
          recognoissez trop bien ses caracteres si ce n’est qu’oublieuse de luy
          et de ses services passez, vous ayez de mesme perdu la memoire de tout
          ce qui je touche, mais je m’asseure que les dieux ne me permettront
          pour sa satisfaction, et pour vostre punition. Les vers sont tels:
        </p>
      </div>
      <div class="contentci">
        <milestone type="space" />
        <head type="chapitre">MADRIGAL</head>
        <milestone type="space" />
        <p>Je pourray bien dessus moy mesme.</p>
        <p>Quoy que mon amour soit extresme,</p>
        <p>Obtenir encor ce Point,</p>
        <p>De dire que je n’ayme point.</p>
        <milestone type="space" />
        <p>Mais feindre d’en aymer un’autre,</p>
        <p>Et d’en adorer l’œil vainqueur</p>
        <p>Comme en effet e fay le vostre,</p>
        <p>Je n’en sçaurois avoir le cœur.</p>
        <p>Et s’il le faut, ou que je meure,</p>
        <p>Faites moy mourir de bonne heure.</p>
        <milestone type="space" />
      </div>
      <div class="contentl">
        <p>
          Il peut y avoir sept ou huict jours, qu’ayant esté
          contraint de m’en aller pour quelque temps sur les rives de Loire, pour response il
          m’escrivit une lettre que je veux que vous voyez, et si en la lisant
          vous ne recognoissez son innocence, je veux croire qu’avec vostre bonne
          volonté vous avez perdu pour luy toute espece de jugement. Et
          lors la prenant en sa poche, la luy leut. Elle estoit telle:
        </p>
      </div>
      <div class="contentli">
        <milestone type="space" />
        <head type="chapitre">RESPONSE DE CELADON</head>
        <h3>A LYCIDAS</h3>
        <milestone type="space" />
        <p>
          Ne t’enquiers plus de ce que je fais, mais
          sçache que je continue tousjours en ma peine ordinaire. Aimer et ne l’oser faire
          paroistre, aimer point ei jurer le contraire: cher frere, c’est
          tout l’exercice, ou plustost le supplice de ton Celadon. On dit
          que deux contraires ne peuvent en mesme temps estre en mesee lieu,
          toutesfois la vraye et la feinte amitié sont d’ordinaire en
          mesmes actions; mais ne t’en estonne Point, car je suis contraint
          à l’un par la perfection, et à autre par [20/21] le
          commandement de mon Astrée. Que si ceste vie te semble estrange,
          ressouviens toy que les miracles sont les oeuvres ordinaires des dieux
          et que veux tu que ma déesse cause en moy que des miracles?
        </p>
        <milestone type="space" />
      </div>
      <div class="contentl">
        <p>
          Il y avoit long temps qu’Astrée n’avoit rien
          respondu, parce que les paroles de Lycidas la mettoient presque hors d’elle
          mesme. Si est-ce que la jalousie, qui retenoit encore quelque force en
          son ame, luy fit prendre ce papier, comme estant en doute que Celadon l’eust escrit.
        </p>
        <p>
          Et quoy qu’elle recogneust, que vrayement c’estoit luy, si disputoit
          elle le contraire en son ame, suyvant la coustume de plusieurs
          personnes, qui veulent tousjours fortifier, comme que ce soit, leur
          opinion. Et presque au mesme temps plusieurs bergers arriverent de la
          queste de Celadon, où ils n’avoyent trouvé autre marque
          de luy que son chappeau, qui ne fut à la triste
          Astrée  qu’un grand renouvellement d’ennuy. Et parce
          qu’elle se ressouvint d’une cachette qu’Amour leur avoit fait inventer,
          et qu’elle n’eust pas voulu estre recogneue, elle fit signe à
          Phillis de le prendre. Et lors chacun se mit sur les regrets, et sur
          les louanges du pauvre berger, et n’en y eut un seul qui n’en racontast
          quelque vertueuse action; elle sans plus, qui le ressentoit
          d’avantage, estoit contrainte de demeurer muette, et de le monstrer le
          moins, sçachant bien que la souveraine prudence en amour est de
          tenir son affection cachée, ou pour je moins de n’en faire jamais rien
          paroistre inutilement. Et parce que la force qu’elle se faisoit en
          cela, estoit tres grande, et qu’elle ne pouvoit la supporter plus
          longuement, elle s’approcha de Phillis, et la pria de ne la point
          suivre, afin que les autres en fissent de, mesme; et luy prenant je
          chapeau qu’elle tenoit en sa main, elle partit seule, et se mit
          à suivre je sentier par où ses pas sans election la
          guidoyent. Il n’y avoit guere berger en la trouppe qui ne sceut
          l’affection de Celadon parce que ses parents par leurs contrarietez,
          l’avoient decouvert plus que ses actions, mais elle s’y estoit conduite
          avec tant de discretion, que hormis Semyre, Lycidas et Phillis, il n’en
          y avoit point qui sceust la bonne volonté qu’elle luy portoit,
          et encore que l’on cogneut bien que ceste perte l’affligeoit, si
          l’attribuoit-on plustost à un bon naturel, qu’à un amour
          [tant profite la bonne opinion que l’on a d’une personne].
        </p>
        <p>
          Cependant elle continuoit son chemin, le long duquel mille pensers, ou
          plustost mille desplaisirs la talonnaient pas à pas, de telle
          sorte que quelquesfois douteuse, -d’autres fois asseurée de
          [21/22] l’affection de Celadon, elle ne sçavoit, si elle le
          devoit plaindre, ou se plaindre de luy. Si elle se ressouvenoit de ce que
          Lycidas luy venoit de dire, elle  le jugeoit innocent; que si les
          paroles qu’elle luy avoit ouy tenir aupres de la bergere Amynthe, luy
          revenoient en la memoire, elle le condamnoit comme coulpable. En ce
          labyrinthe de diverses pensées, elle alla longuement errante par
          ce bois, sans nulle election de chemin, et par fortune, ou par le
          vouloir du Ciel, qui ne pouvoit souffrir que l’innocence de Celadon
          demeurast plus longuement douteuse en son ame, ses pas la conduisirent,
          sans qu’elle y pensast, le long du petit ruisseau entre les mesmes
          arbres, où Lycidas luy avoit dit que les vers de Celadon
          estoient gravez. Le’desir de sçavoir s’il avoit dit vray, eut
          bien eu assez de pouvoir en elle pour les luy faire chercher fort curieusement,
          encore qu’ils eussent este fort cachez: mais la coupure qui estoit
          encore toute fresche les lui descouvrit assez tost. 0 Dieu!
          comme elle les recogneut pour estre de Celadon, et comme promptement
          elle y courut pour les lire, mais combien vivement lui toucherentils
          l’ame! Elle s’assit en terre, et mettant en son giron le
          chappeau et la lettre de Celadon, elle demeura quelque temps les mains jointes
          ensemble, et les doigts serrez l’un dans l’autre, tenant les yeux sur
          ce qui luy restoit de son berger. Et voyant que le chappeau grossissoit
          àl’endroit où il avoit accoustume de mettre ses lettres,
          quand il vouloit les luy donner secrettement, elle y porta curieusement
          la main, et passant les doigts dessous la doubleure, rencontra le
          feutre apiecé , duquel destachant la gance, elle en tira un
          papier que ce jour mesme Celadon y avoit mis. Cette finesse fut
          inventee entr’eux, lors que la mal-veillance de leurs peres les
          empeschoit de se pouvoir parler; car feignant de se jetter par jeu ce
          chappeau, ils pouvaient aisement recevoir et donner leurs lettres.
          Toute tremblante elle sortit celle-cy hors de sa petite cachette, et
          toute hors de soyapres l’avoir despliée elle y jetta la veue
          pour la lire; mais elle avoit tellement esgaré les puissances de
          son ame, qu’elle fut contraire de se frotter plusieurs fois les yeux
          avant que de le pouvoir faire; en fin elle leut tels mots:
        </p>
      </div>
      <div class="contentli">
        <milestone type="space" />
        <head type="chapitre">LETTRE DE CELADON</head>
        <h3>A LA BERGERE ASTRÉE</h3>
        <milestone type="space" />
        <p>
          Mon Astre, si la dissimulation, à quoi vous me
          contraignez, est pour me faire mourir de peine, vous le pouvez plus aisement d’une [22/23] seule
          parole; si c’est pour punir mon outrecuidance, vous
          estes juge trop doux, de m’ordonner un moindre supplice que la mort. Que si
          c’est pour esprouver quelle puissance vous avez sur moy, pourquoy n’en
          rechercher vous un tesmoignage plus prompt que celui-cy, de qui la
          longueur vous doit estre ennuyeuse: car je ne sçaurois penser
          que ce soit pour celer nostre dessein comme vous dites, puis que ne pouvant
          vivre en telle contrainte, ma mort sans doute en donnera assez prompte
          et deplorable cognoissance. Jugez donc, mon bel Astre, que c’est assez
          endure, et qu’il est desormais temps que vous me permettiez de faire le
          personnage de Celadon, ayant si longuement, et avec tant de Peine
          representé celuy de la personne du monde, qui luy est la plus contraire.
        </p>
        <milestone type="space" />
      </div>
      <div class="contentl">
        <p>
          O quels cousteaux trenchans furent ces paroles en son
          ame! lors qu’elles luy remirent en memoire le commandement qu’elle luy avoit
          fait, et’la resolution qu’ils avoient prise de cacher par ceste
          dissimulation leur amitié. Mais voyez quels sont les
          enchantemens d’amour: elle recevoit un desplaisir extreme de la mort
          de Celadon, et toutefois elle  n’estoit point sans quelque
          contentement au milieu de tant d’ennuis, cognoissant que veritablement
          il ne luy avait point este infidelle. Et des qu’elle en fut certaine,
          et que tant de preuves eurent esclaircy les nuages de sa jalousie,
          toutes ces considerations se joignirent ensemble, pour avoir plus de
          force à la tourmenter; de sorte que ne pouvant recourre à
          autre remede qu’aux larmes, tant pour plaindre Celadon, que pour
          pleurer sa propre perte, elle donna commencement à ses regrets,
          avec un ruisseau de pleurs. Et puis de cent pitoyables helas!
          interrompant le repos de son estomach, d’infinis sanglots le respirer
          de sa vie, et d’impitoyables mains outrageant ses belles mains mesmes,
          elle se ramenteut la fidelle amitié qu’elle avoit auparavant
          recogneue en ce berger, l’extremité de son affection, le
          desespoir où  l’avoit poussé si promptement la
          rigueur de sa response. Et puis se representant le temps heureux qu’il
          l’avoit servie, les plaisirs et contentemens que l’honnestete de sa
          recherche luy avoient rapportez, et quel commencement d’ennuy elle
          ressentoit desja par sa perte, encore qu’elle le trouvast tres-grand,
          si ne le jugeoit elle egal à son imprudence, puis que le terme
          de tant d’années luy devoit donner assez d’asseurance de sa fidelité.
        </p>
        <p>
          D’autre costé Lycidas, qui estoit si mal satisfait d’Astree, qu
          il n’en pouvoit presque avec patience souffrir la pensée, se
          leva [23/24] d’aupres de Phillis, pour ne dire chose contre sa compagne
          qui luy depleust, et partit l’estomach si enflé, les yeux si
          couverts de larmes, et le visage si change, que sa bergere le voyant en
          tel estat, et donnant à ce coup quelque chose à son
          amitié, le suivit sans craindre ce qu’on pourroit dire d’elle.
          Il alloit les bras croisez sur I’estomach, la teste baissée, le
          chappeau enfoncé, mais l’ame encore plus plongée dans la
          tristesse. Et parce que la pitié de son mal obligeoit les
          bergers qui l’aimoient à participer à ses ennuis, ils
          alloient suivant et plaignant apres lui; mais ce pitoyable office ne
          luy estoit qu’un rengregement de douleur. Car l’extreme ennuy a cela,
          que la solitude doit estre son premier appareil, parce qu’en compagnie
          l’ame n’ose librement pousser dehors les venins de son mal, et jusques
          à ce qu’elle s’en soit deschargée, elle n’est capable des
          reniedes de la consolation. Estant en ceste peine, de fortune ils
          rencontrerent un jeune berger couche de son long sur l’herbe, et deux
          bergeres aupres de luy; l’une luy tenant la teste en son giron, et
          l’autre jouant d’une harpe, cependant qu’il alloit souspirant tels
          vers, les yeux tendus contre le ciel, les mains jointes sur son
          estomach, et le visage tout couvert de larmes.
        </p>
      </div>
      <div class="contentci">
        <milestone type="space" />
        <head type="chapitre">STANCES</head>
        <h3>SUR LA MORT DE CLEON</h3>
        <milestone type="space" />
        <p>La beauté que la mort en cendre a fait resoudre,</p>
        <p>La des pouillant si tost de son humanité,</p>
        <p>Passa comme un esclair, et brusla comme un foudre,</p>
        <p>Tant elle eut peu de vie, et beaucoup de beauté.</p>
        <milestone type="space" />
        <p>Ces yeux jadis autheurs des douces entreprises</p>
        <p>Des plus cheres amours sont à jamais fermez.</p>
        <p>Beaux yeux qui furent pleins de tant de mignardises,</p>
        <p>Qu ’on ne les veit jamais sans qu’ils f ussent aimez.</p>
        <milestone type="space" />
        <p>S’il est vray, la beaute d’entre nous est ravie,</p>
        <p>Amour pleure vaincu qui fut toujours vainqueur,</p>
        <p>Et celle qui donnoit à mille cœurs la vie,</p>
        <p>Est morte, si ce n’est qu’elle vive en mon cœur.</p>
        <milestone type="space" />
        <p>Et quel bien desormais peut estre desirable,</p>
        <p>Puis que le plus parfait est le plustost ravy? [24/25]</p>
        <p>Et qu’ainsi que du corps l’ombre est inseparable,</p>
        <p>Il faut qu’un bien tousjours soit d’un mal-heur suivy?</p>
        <milestone type="space" />
        <p>Il semble, ma Cleon, que votre destinée</p>
        <p>Ait des son Orient vostre jour achevé,</p>
        <p>Et que vostre beauté morte aussi tost que née,</p>
        <p>Au lieu de son berceau son cercueil ait trouvé.</p>
        <milestone type="space" />
        <p>Non, vous ne mourez pas, mais c’est plustost moy-mesme,</p>
        <p>Puisque vivant je fus de vous seacle animé,</p>
        <p>Et si l’amant a vie en la chose qu’il aime,</p>
        <p>Vous revivez en moy m’ayant tousjours aimé.</p>
        <milestone type="space" />
        <p>Que si je vis, amour veut donner cognoissance,</p>
        <p>Que mesme sur la mort il a commandement,</p>
        <p>Ou comme estant un dieu pour monstrer sa puissance</p>
        <p>Et sans ame et sans cœur faire vivre un amant.</p>
        <milestone type="space" />
        <p>Mais, Cleon, si du Ciel l’ordonnance fatale</p>
        <p>D’un trespas inhumain vous, fait sentir l’effort,</p>
        <p>Amour à vos destins rend ma fortune égale,</p>
        <p>Vous mourrez par mon deuil, et moy par vostre mort.</p>
        <milestone type="space" />
        <p>Je regrettois ainsi mes douleurs immortelles,</p>
        <p>Sans que par mes regrets la mort puist s’attendrir:</p>
        <p>Et mes deux yeux ehangez en sources eternelles,</p>
        <p>Qui pleurerent mon mal, ne sceurent l’amoindrir.</p>
        <milestone type="space" />
        <p>Quand Amour avec moy d’une si belle morte</p>
        <p>Ayant plaint la mal-heur qui cause mes travaux,</p>
        <p>Sechons, dit-il, nos yeux, pleignons d’une autre sorte,</p>
        <p>Aussi bien tous les pleurs sont moindres que nos maux.</p>
        <milestone type="space" />
      </div>
      <div class="contentl">
        <p>
          Lycidas et Phillis eussent bien eu assez de
          curiosité pour s’enquerir de l’ennuy de ce berger,’si le leur propre le leur eust
          permis; mais voyant qu’il avoit autant de besoin de consolation
          qu’eux, ils ne voulurent adjouster le mal d’autruy au leur, et ainsi
          laissant les autres bergers attentifs à l’escouter, ils
          continuerent leur chemin sans estre suivis de personne, pour le desir
          que chacun avoit de sçavoir qui estoit ceste trouppe incogneue.
          A peine estoit party Lycidas, qu’ils ouyrent d’assez. loing une autre voix qui
          [25/26] sembloit de s’approcher d’eux, et la voulant escouter, ils
          furent empeschez par la bergere qui tenoit la teste du berger dans son
          giron, avec telles plaintes: Et bien! cruel, et bien, berger
          sans pitie! jusques à quand ce courage obstine
          s’endurcira-t’il à mes prieres? jusqu’à quand as-tu ordonne que je sois
          dedaignée pour une chose qui n’est plus? et que pour une morte
          je sois privée de ce qui luy est inutile? Regarde, Tyrcis,
          regarde, idolatre des morts, et ennemy des vivants, quelle est la
          perfection de mon amitié, et apprens quelquefois, apprens
          à aimer les personnes qui vivent, et non pas celles qui sont
          mortes, qu’il faut laisser en repos apres je dernier adieu, et non pas
          en troubler les cendres bien-heureuses par des larmes inutiles, et
          prens gardes, si tu continues, de n’attirer sur toy la vengeance de ta
          cruauté, et de ton injustice.
        </p>
        <p>
          Le berger alors, sans tourner les yeux vers elle, luy respondit
          froidement: Pleust à Dieu, belle bergere, qu’il me fust permis
          de vous pouvoir satisfaire par ma mort, car pour vous oster, et moy
          aussi de la peine où nous sommes, je la cherirois plus que ma
          vie! Mais puisque, comme si souvent vous m’avez dit, ce ne seroit que
          rengreger vostre mal, je vous supplie, Laonice, rentrez en vous mesme,
          et considerez combien vous avez peu de raison, de vouloir deux fois
          faire mourir ma chere Cleon. Il suffit bien [puisque mon malheur l’a
          ainsi voulu] qu’elle ait une fois paye le tribut de son
          humanité; que si apres sa mort elle est venue revivre en moy par
          la force de mon amitié, pourquoy, cruelle, la voulez vous faire
          remourir par l’oubly qu’une nouvelle amour causeroit en mon ame? Non,
          non, bergere, vos reproches n’auront jamais tant de force en moy, que
          de me faire consentir à un si mauvais conseil, d’autant que ce
          que vous nommez cruauté, je l’appelle fidelité, et ce que
          vous croyez digne de punition, je l’estime meriter une extreme louange.
          Je vous ay dit qu’en mon cercueil la memoire de ma Cleon vivra parmy
          mes os. Ce que je vous ay dit, je l’ay mille fois juré aux dieux
          immortels, et à ceste belle ame qui est avecques eux; et
          croiriez-vous qu’ils laissassent impuny Tyrcis, si oublieux de ses
          serments il devenoit infidele? Ah! que jevoye plustost le ciel
          pleuvoir des foudres sur mon chef, que jamais j’offense ny mon serment
          ny ma chere Cleon. Elle vouloit repliquer, lorsque je berger qui
          alloit chantant, les interrompit, pour estre desja trop pres d’eux,
          avec’ tels vers: [26/27]
        </p>
      </div>
      <div class="contentci">
        <milestone type="space" />
        <head type="chapitre">CHANSON</head>
        <h3>DE L’INCONSTANT HYLAS</h3>
        <milestone type="space" />
        <p>Si l’on me dedaigne, je laisse</p>
        <p>La, cruelle avec son dedain.</p>
        <p>Sans que j’attende au lendemain</p>
        <p>De faire nouvelle maistresse;</p>
        <p>C’est erreur de consumer</p>
        <p>A se faire par force aymer</p>
        <milestone type="space" />
        <p>Le plus souvent ces tant discrettes,</p>
        <p>Qui vant nos amours mesprisant,</p>
        <p>Ont au coeur un feu plus cuisant;</p>
        <p>Mais les flammes en sont secrettes,</p>
        <p>Que pour d’autres nous allumons,</p>
        <p>Cependant gue nous les aymons.</p>
        <milestone type="space" />
        <p>Le trop fidelle opiniastre,</p>
        <p>Qui deceu de sa loyauté</p>
        <p>Ayme une cruelle beauté</p>
        <p>Ne semble-t-il point l’idolastre,</p>
        <p>Qui de quelque idole impuissant</p>
        <p>jamais le secours ne ressent?</p>
        <milestone type="space" />
        <p>On dit que qui ne se lasse</p>
        <p>De longuement importuner,</p>
        <p>Par force en fin se fait donner</p>
        <p>Mais c’est avoir mauvaise grace,</p>
        <p>Quoy qu’on puisse avoir de quelqu’un,</p>
        <p>Que d’estre tousjours importun.</p>
        <milestone type="space" />
        <p>Voyez les, ces amans fidelles,</p>
        <p>Ils sont tousjours pleins de douleurs</p>
        <p>Les souspirs, les regrets, les pleurs</p>
        <p>Sont leurs contenances plus belles,</p>
        <p>Et semble que pour estre amant,</p>
        <p>Il faille plaindre seulement.</p>
        <milestone type="space" />
        <p>Celuy doit-il s’appeler homme,</p>
        <p>Qui, l’honneur de l’homme etouffant,</p>
        <p>Pleure tout ainsi qu’un enfant, [27/28]</p>
        <p>Pour la perte de quelque pomme?</p>
        <p>Ne faut-il plustost le nommer</p>
        <p>Un fol qui croit de bien aymer?</p>
        <milestone type="space" />
        <p>Moy qui veux fuyr ces sottises,</p>
        <p>Qui ne donnent que de l’ ennuy,</p>
        <p>Sage par le mal-heur d’autruy</p>
        <p>J’use tousjours de mes franchises,</p>
        <p>Et ne puis estre mecontant,</p>
        <p>Que l’on n’en appelle inconstant.</p>
        <milestone type="space" />
      </div>
      <div class="contentl">
        <p>
          A ces derniers vers ce berger se trouva si proche de
          Tyrcis, qu’il peut voir les larmes de Laonice, et parce qu’encores qu’estrangers, ils
          ne laissoient de se cognoistre, et de s’estre desja pratiquez quelque
          temps par les chemins, ce berger sçachant quel estoit l’ennui de
          Laonice et de Tyrcis, s’adressa d’abord à lui de ceste sorte: 0
          berger desolé [car à cause de sa triste vie, c’estoit le
          nom que chacun luy donnoit] si j’estois comme vous, que je m’estimerois
          mal-heureux? Tyrcis, l’ovant parler, se releva pour luy respondre: Et
          moy, luy dit-il, Hylas, si j’estois en vostre place, que je me dirois
          infortune! – S’il me falloit plaindre, adjousta cestuy-cy,
          autant que vous pour toutes les maistresses que j’ay perdues, j’ aurois à
          plaindre plus longuement que je ne sçaurois vivre. – Si vous
          faisiez comme moy, respondit Tyrcis, vous n’en auriez à plaindre qu’une
          seule. – Et si vous faisiez comme moy, repliqua Hylas, vous n’en
          plaindriez point du tout. – C’est en quoi, dit le desolé, je
          vous estime miserable; car si rien ne peut estre le prix d’amour que
          l’Amour mesme, vous ne fustes jamais aimé de personne, puis que
          vous n’aimastes jamais, et ainsi vous pouvez bien marchander plusieurs
          amitiéz, mais non pas les acheter, n’ayant pas la monnoye dont
          telle marchandise se paye. – Et à quoy cognoissez vous,
          respondit Hylas, que je n’aime point? – Je le cognois, dit Tyrcis,
          à vostre perpetuel changement. – Nous sommes, dit-il, d’une bien
          differente opinion, Car j’ay tousjours creu que l’ouvrier se rendoit
          plus parfait, plus il eserçoit souvent le mestier’dont il
          faisoit profession. – Cela est vray, respondit Tyrcis, quand on suit les regles
          de l’art, mais quand on fait autrement, il advient comme à ceux
          qui s’estant fourvoyez, plus ils marchent, et plus ils s’esloignent de
          leur chemin. Et c’est pourquoy, tout ainsi que la pierre qui roule
          con- [28/29] tinuellement, ne se revestit jamais de mousse, mais
          plustost d’ordure et de sallete, de mesme vostre legereté se peut bien
          acquerir de la honte,.mais non jamais de l’amour. Il faut que vous
          sçachiez, Hylas, que les blessures d’Amour sont de telle
          qualité, que jamais elles ne guerissent. – Dieu me garde, dit
          Hylas, d’un tel blesseur. – Vous avez raison, repliqua Tyrcis, car si
          à chaque fois que vous avez este blesse d’une nouvelle
          beauté, vous aviez receu une playe incurable, je ne sçay
          si en tout vostre corps il y auroit plus une place saine, mais aussi vous
          estes prive de ces douceurs et de ces felicitez, qu’Amour donne aux
          vrais amants, et cela miraculeusement [comme toutes ses autres actions]
          par la mesme blessure qu’il leur a faite. Que si 1a langue pouvoit bien
          exprimer ce que le cœur ne pcut entierement gouster, et qu’il vous fust
          permis d’ouyr les secrets de ce dieu, je ne croy pas que vous ne
          voulussiez renoncer à vostre infidelité.
        </p>
        <p>
          Hylas alors en sousriant: Sans mentir, dit-il vous avez raison, Tyrcis
          de vous mettre du nombre de ceux qu’Amour traite bien. Quant à
          moy, s’il traitte tous les autres comme vous, je vous en quitte de bon
          cœur ma part, et pouvez garder tout seul vos felicitez, et vos
          contentemens, et ne craignez que je les vous envie. Il y a plus d’un
          mois, que nous sommes presque d’ordinaire ensemble; mais marquez moy
          le jour, l’heure, ou le moment, où  j’ay peu voir vos yeux
          sans l’agreable compagnie de vos larmes et, au contraire, dites avec
          verite le jour, l’heure, et le moment où  vous m’avez
          seulement ouy souspirer pour mes amours. Tout homme qui n’aura point le
          gout perverty, comme vous le sens, ne trouvera-t-il les douceurs de ma
          vie plus agreables, et aymables, que les amertumes ordinaires de la vostre?
        </p>
        <p>
          Et se tournant vers la bergere qui s’estoit plainte de Tyrcis: Et vous
          insensible bergere, ne prendrez vous jamais assez de courage pour vous
          delivrer de la tyrannie, où ce denature berger vous fait vivre?
          voulez vous par votre patience vous rendre complice de sa faute? Ne
          cognoissez vous pas qu’il fait gloire de vos larmes, et que vos
          supplications l’eslevent à telle arrogance, qu’il luy semble que
          vous luy estes trop obligée, quand il les escoute avec mespris?
        </p>
        <p>
          La bergere avec un grand helas! luy respondit: Il est fort aise,
          Hylas, à celuy qui est sain de conseiller le malade, mais si tu
          estois en ma place, tu cognoistrois que c’est en vain que tu me donnes
          ce conseil, et que la douleur me peut bien oster l’ame du corps,
          [29/30] mais non pas la raison chasser de mon ame ceste trop forte
          passion. Que si cest aimé  berger use envers moy de
          tyrannie, il peut encores traitter avec beaucoup plus absolue
          puissance, quand il luy plaira, ne pouvant vouloir d’avantage sur moy,
          que son authorité ne s’estende beaucoup plus outre. Laissons
          donc là tes conseils, Hylas, et cesse tes reproches, qui ne
          peuvent que rengreger mon mal sans espoir d’allegeance, car je suis
          tellement toute à Tyrcis, que je n’ay pass mesme ma
          volonté. – Comment, dit le berger, vostre volonté n’est
          pas vostre? et que sert-il donc de vous aymer, et servir? – Cela
          mesme, respondit Laonice, que me sert l’amitié et le service que
          je rends à ce berger. – C’est à dire, repliqua Hylas,
          que, je perds mon temps et ma peine, et que vous racontant mon
          affection, ce n’est qu’esveiller en vous les paroles, dont apres 
          vous vous servez en parlant à Tyrcis. – Que veux-tu, Hylas, lui
          dit-elle en souspirant, que je te responde là dessus, sinon
          qu’il y a long temps que je vay pleurant ce mal-heur, mais beaucoup
          plus en ma consideration qu’en la tienne. – Je n’en doute point, dit
          Hylas, mais puis que vous estes de ceste humeur, et que je puis plus
          sur moy, que vous ne pouvez sur vous, touchez là, bergere,
          dit-il luy tendant la main, ou donnez moy conge, ou recevez-le de moy,
          et croyez qu’aussi bien, si vous ne le faites, je ne laisseray pas de
          me retirer, ayant trop de honte de servir une si pauvre maistresse.
        </p>
        <p>
          Elle luy respondit assez froidement: Ny toy, ny moy, n’y ferons pas
          grand’perte. Pour le moins je t’asseure bien que celle-là ne me
          fera jamais oublier le mauvais traitement que je reçois de ce
          berger. – Si vous aviez, luy respondit-il, autant de cognoissance de ce
          que vous perdez en me perdant que vous monstrez peu de raison en la poursuite
          que vous faites, vous me plaindriez plus que vous ne souhaittez
          l’affection de Tyrcis; mais le regret que vous aurez de moy sera bien
          petit, s’il n’esgale celuy que j’ay pour vous. Et lors il chanta tels
          vers en s’en allant:
        </p>
      </div>
      <div class="contentci">
        <milestone type="space" />
        <head type="chapitre">SONNET</head>
        <milestone type="space" />
        <p>Puis qu’il faut arracher la prof onde racine,</p>
        <p>Qu’amour en vous voyant nie planta dans le cœur,</p>
        <p>Et que tanz de desirs avec tant de langueur,</p>
        <p>Ont si soigneusement nourrie en ma poitrine: [30/31]</p>
        <milestone type="space" />
        <p>Puis qu’il faut que le temps qui vid son origine,</p>
        <p> Triomphe de sa fin, et s’en nomme vainqueur,</p>
        <p>Faisons un beau dessein, et sans vivre en langueur,</p>
        <p>Ostons en tout d’un coup, et l’espine.</p>
        <milestone type="space" />
        <p>Chassons tous ces desirs, esteignons tous ces feux,</p>
        <p>Rompons tous ces liens, serrez de tant de nœuds,</p>
        <p>Et prenons de nous-mesme un congé volontaire.</p>
        <milestone type="space" />
        <p>Nous le vaincrons ainsi, cest Amour indompté,</p>
        <p>Et ferons sagement de nostre volonté</p>
        <p>Ce que le temps en fin nous forceroit de faire.</p>
        <milestone type="space" />
      </div>
      <div class="contentl">
        <p>
          Si ce berger fust venu en ce pays, en une saison moins
          fascheuse, il y eut trouvé sans doute plus d’amis, mais l’ennuy de Celadon, dont
          la perte estoit encores si nouvelle, rendoit si tristes tous ceux de ce
          rivage, qu’ils ne se pouvoient arrester à telles gaillardises.
          C’est pourquoy ils le laisserent aller, sans avoir curiosité de
          luy demander, ny à Tyrcis aussi, quel estoit le sujet qui les
          conduisoit; et quelques uns retournerent en leurs cabanes, et quelques
          autres continuant de rechercher Celadon, passerent qui decà, qui
          delà la riviere, sans laisser jusques à Loire ny arbre,
          ni buisson, dont ils ne descouvrissent les cachettes. Toutesfois ce fut
          en vain, car ils ne sceurent jamais en trouver d’autres nouvelles;
          seulement Silvandre rencontra Polemas tout seul, non point loin du
          lieu, où  peu auparavant Galathée et les autres
          Nymphes avoient pris Celadon. Et parce qu’il commandoit à toute
          la contrée sous l’authorité de la Nymphe Amasis, le
          berger, qui l’avoit plusieurs fois veu à Marsilly, luy rendit en
          le saluant tout l’honneur qu’il luy fut possible. Et d’autant qu’il
          s’enquit de ce qu’il alloit cherchant le long du rivage, il luy dit la
          perte de Celadon, dequoy Polemas fut marry, ayant tousjours
          aimé  ceus de sa famille.
        </p>
        <p>
          D’autre coste, Lycidas qui se promenoit avec Phillis, apres avoir
          quelque temps demeure muet, enfin se tournant vers elle: Et bien,
          belle bergere, luy dit-il, que vous semble de l’humeur de vostre
          compagne? Elle qui ne sçavoit encore la jalousie d’Astree, luy
          respondit, que c’estoit le moindre deplaisir qu’elle en devoit avoir,
          et qu’en un si grand ennuy, il luy devoit bien estre permis
          d’esloigner, et fuir toute compagnie; car Phillis pensoit qu’il se
          plaignoit, de ce qu’elle s’en estoit alle seule. Ouy certes,
          répliqua [31/32] Lycidas, c’est le moindre, mais aussy croy-je
          qu’en vérité c’est le plus grand, et faut dire que c’est
          bien la plus ingrate du monde, et la plus indigne d’estre aimée.
          Voyez, pour Dieu! quelle humeur est la sienne: mon frere n’a
          jamais eu dessein, tant s’en faut, n’a jamais eu pouvoir d’aimer qu’elle seule; elle
          le sçait, la cruelle qu’elle est, car les preuves qu’il luy a
          rendues, ne laissent rien en doute. Le temps a esté vaincu, les
          difficultez, voire les impossibilitez desdaignées, les absences
          surmontées, les courroux paternels mesprisez, ses rigueurs, ses
          cruautez, ses desdains mesmes supportez, par une si grande longueur de
          temps, que je ne sçay autre qui l’eust peu faire, que Celadon.
          Et, avec tout cela, ne voilà pas ceste volage, qui comme je croy, ayant
          ingratement changé de volonté, s’ennuyoit de voir plus
          longuement vivre celuy qu’autrefois elle n’avoit peu faire mourir par
          ses rigueurs et qu’à ceste heure elle sçavoit avoir si
          indignement offencé? Ne voilà pas, dis-je, ceste
          volage qui se feint de nouveaux pretextes de haine et de jalousie, luy
          commande un eternel exil, et le desespere, jusques à luy faire
          rechercher la mort? – Mon Dieu, dit Phillis toute
          estonnée, que me dites vous, Lycidas? est-il possible qu’Astrée ait
          fait une telle faute? – Il est vrayement tres-certain, respondit le berger,
          elle m’en a dit une partie, et le reste je l’ay aisement jugé
          par ses discours. Mais bien qu’elle triomphe de la vie de mon frere, et
          que sa perfidie, et ingratitude luy deguise ceste faute, comme elle
          aimera le mieux, si vous fay-je serment. que jamais amant n’eut tant
          d’affection ny de fidelite que luy. Non point que je vueille qu’elle le
          sçache, si ce n’est que cela luy rapporte par la cognoissance
          qu’il luy pourroit donner de son erreur, quelque extreme déplaisir; car
          d’ores en là, je luy suis autant mortel ennemy, que mon frere
          luy a este fidele serviteur, et elle indigne d’en estre aimé.
        </p>
        <p>
          Ainsi alloient discourant Lycidas et Phillis: luy, infiniment
          fasche de la mort de son frere, et infiniment offence contre
          Astrée; elle, marrie de Celadon, faschée de l’ennuy de Lycidas, et
          estonnée de la jalousie de sa compagne. Toutesfois, voyant que
          la playe en estoit encor trop sensible, elle ne voulut y joindre les
          extremes remedes, mais seulement quelques legers preparatifs, pour
          adoucir, et non point pour resoudre; car en toute façon
          elle ne vouloit pas que la perte de Celadon luy coustast Lycidas, et elle
          consideroit bien, que si la haine continuoit entre luy et
          Astrée, il falloit qu’ellc rompit avec l’un des deux, et
          toutesfois l’amour ne vouloit [32/33]
          point ceder à l’amitie, ny l’amitie à l’amour, et si l’un
          ne vouloit consentir à la mort de l’autre. D’autre costé
          Astrée remplie de tant d’occasions d’ennuis, comme je vous ay dit, lascha si
          bien la bonde à ses pleurs, et s’assoupit tellement en
          sa douleur que, pour n’avoir assez de larmes pour
          laver son erreur, ny assez de paroles pour declarer son regret, ses yeux et sa bouche
          remirent leur office à son imagination, si longuement, qu’abatue
          de trop d’ennuy, elle s’endormit sur telles pensées. [33/34]
        </p>
      </div>
    </body>
    <back>
      <div>
        <p />
      </div>
    </back>
  </text>
</TEI>
