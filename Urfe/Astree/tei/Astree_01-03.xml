<?xml version="1.0" encoding="UTF-8"?>
<?xml-model href="https://raw.githubusercontent.com/cligs/reference/master/tei/standard/cligs.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Première partie – Livre III</title>
                <title type="partie">01</title>
                <title type="livre">03</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="publicdomain">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA PREMIÈRE PARTIE D’ASTRÉE</head>
        <head type="chapitre">LE TROISIEME LIVRE</head>
        <milestone type="space"/>
        <p>Tant que le jour dura, ces belles nymphes tindrent si
        bonne compagnie à Celadon, que s’il n’eust eu le cuisant deplaisir
        du changement d’Astree, il n’eust point occasion de
        s’ennuyer, car elles estoient et belles, et remplies de beaucoup
        de jugement. Toutesfois en l’estat où il se trouvoit, cela
        ne fut assez pour luy empescher de se désirer seul; et par ce
        qu’il prévoyoit bien que ce ne pouvoit estre que par le
        moyen de la nuit qui les contraindroit de se retirer, il la souhaitoit
        à toute heure. Mais lors qu’il se croyoit tout seul, il se
        trouva le mieux accompagné, car, la nuict estant venue, et ces
        nymphes retirées en leurs chambres, ses pensers luy vindrent
        tenir compagnie, avec de si cruels ressouvenirs, qu’ils luy
        firent bien autant ressentir leur abord qu’il l’avoit
        desiré. Quels desespoirs alors ne se presenterent point à
        luy? nul, de tous ceux que l’amour peut produire, voire
        l’amour le plus desesperé; car si à
        l’injuste sentence de sa maistresse il opposait son innocence,
        soudain l’execution de cest arrest luy revenoit devant les yeux.
        Et comme d’un penser on tombe en un autre, il rencontra de
        fortune avec la main le ruban où estoit la bague
        d’Astrée, qu’il s’estoit mis au bras. O que de
        mortelles memoires luy remit-il en l’esprit! Il se representa
        tous les courroux qu’en cet instant là elle avoit peints
        au visage, toutes les cruautez que son ame faisoit paroistre et par ses
        paroles, et par ses actions, et tous les dedains avec lesquels elle
        avoit proferé les ordonnances de son bannissement.
        S’estant quelque peu arresté sur ce dernier malheur, il
        s’alla ressouvenir du changement de sa fortune, combien il
        s’estoit veuu heureux, combien elle l’avoit
        favorisé, et combien tel heur avoit continué. De
        là il vint à ce qu’elle avoit desdaigné
        d’honnestes bergers, combien elle avoit peu estimé la
        volonté de son pere, le <pb n="66"/> courroux de sa mere, et les
        difficultez qui s’opposoient à leur amitié. Puis il
        s’alloit representant combien les fortunes d’amour estoient peu
        asseurées, aussi bien que toutes les autres, et combien peu de
        chose luy restoit de tant de faveurs, qui en fin restoient sans plus un
        bracelet de cheveux qu’il avoit au bras, et un portrait qui lui pendoit
        au col, duquel il baisa la boite plusieurs fois; pour la bague qu’il
        avoit à l’autre bras, il croyoit que ce fust plustost la force,
        que sa bonne volonté qui la luy eust donnée.</p>
        <p>Mais tout à coup il se ressouvint des lettres, qu’elle luy avoit
        escrites, durant le bonheur de sa fortune, et qu’il portoit d’ordinaire avec luy dans un petit sac
        de senteur. O quel tressaut fut le sien! car il eut peur que ces
        nymphes fouillant ses habits ne l’eussent treuvé. En ce doute il
        appella fort haut le petit Meril, car pour le servir il estoit
        couché à une garderobe fort proche. Le jeune
        garçon s’oyant appeller coup sur coup, deux ou trois fois, vint
        sçavoir ce qu’il luy vouloit. Mon petit amy, dit Celadon, ne
        sçais-tu point que sont devenus mes habits? car il y a quelque
        chose dedans qu’il m’ennuyeroit fort de perdre. – Vos habits, dit-il,
        ne sont pas loing d’icy, mais il n’y a rien dedans, car je les ay
        cherchez. – Ah! dit le berger, tu te trompes, Meril, j’y avois chose
        que j’aimerois mieux avoir conservé que la vie. Et lors se
        tournant de l’autre costé du lict, se mit à pleindre et
        tourmenter fort long temps. Meril qui l’escoutoit, d’un costé
        estoit marry de son desplaisir, et de l’autre estoit en doute, s’il
        devoit dire ce qu’il en sçavoit. En fin ne pouvant supporter de
        le voir plus longuement en ceste peine, il luy dit, qu’il ne se devoit
        point tant ennuyer, et que la nymphe Galathée l’aymoit trop pour
        ne luy rendre une chose qu’il monstroit d’avoir si chere. Alors Celadon
        se tourna vers luy: Et comment [dit-il] la nymphe a-t’elle ce que je
        te demande? – Je croy [respondit-il] que c’est cela mesme. Pour le
        moins je n’y ay trouvé qu’un petit sac plein de papier; et ainsi que
        je le vous apportois, un peu avant que vous ayez voulu dormir, elle l’a
        veu, et me l’a osté. – O Dieu [dit alors le berger] – aillent
        toutes choses au pis qu’elles pourront. Et se tournant de l’autre
        costé, ne voulut luy parler d’avantage.</p>
        <p> Cependant Galathée lisoit les lettres de Celadon, car
        il estoit fort vray, qu’elle les avoit
        ostées à Meril, suivant la curiosité ordinaire de
        ceux qui aiment; mais elle luy avoit fort deffendu de n’en rien dire,
        parce qu’elle avoit intention de les rendre, sans qu’il sceust qu’elle
        les eust veues. Pour lors Silvie luy portoit un flam-<pb n="67"/>beau
        devant, et Leonide estoit ailleurs, si bien qu’à ce coup il
        falut qu’elle fust du secret. Nous verrons, disoit Silvie, s’il est
        vray, que ce berger soit si grossier comme il se feint, et s’il n’est
        point amoureux; car je m’asseure que ces papiers en diront quelque
        chose; et lors elle s’appuya un peu sur la table. Cependant
        Galathée desnouoit le cordon, qui serroit si bien, que l’eau n’y
        avoit guiere fait de mal; toutesfois il y avoit quelques papiers
        mouillez, qu’elle tira dehors le plus doucement qu’elle peut, pour ne
        les rompre, et les ayant espanchez sur la table, le premier sur qui
        elle mit la main, fut une telle lettre.</p>
    </div>
    <div class="contentli">
        <milestone type="space"/>
        <head type="chapitre">LETTRE D’ASTRÉE</head>
        <h3>A CELADON</h3>
        <milestone type="space"/>
        <p>Qu’est-ce que vous entreprenez, Celadon? en quelle
        confusion vous allez-vous mettre? croyez moy qui vous conseille en amie, laissez ce
        dessein de me servir, il est trop plein d’incommoditez: quel
        contentement y esperez-vous? Je suis tant insupportable que ce n’est
        guere moins entreprendre que l’impossible. Il faudra servir, souffrir,
        et n’avoir des yeux, ny de l’amour que pour moy; car ne croyez point
        que je vueille avoir à partir avec quelque autre, ny que je
        reçoive une volonté à moitié mienne. Je
        suis soupçonneuse, je suis jalouse, je suis difficile à
        gaigner, et facile à perdre, et puis aisée à
        offenser et tres mal-aisée à rapaiser. Le moindre doute
        est en moy une asseurance: il faut que mes volontez soient des
        destinées, mes opinions des raisons, et mes commandemens des
        loix inviolables. Croyez moy encore un coup, retirer-vous, berger, de
        ce dangereux labyrinthe, et fuyez un dessein si ruineux. Je me
        recognois mieux que vous, ne vous figurez de pouvoir à la fin
        changer mon naturel, je rompray plustost que de plier, et ne vous
        plaignez à l’advenir de moy, si à ceste heure vous ne
        croyez ce que je vous en dis.</p>
        <milestone type="space"/>
    </div>
    <div class="contentl">
        <p>Ne me tenez jamais pour ce que je suis, dit
        Galathée, si ce berger n’est amoureux, car en voicy un commencement qui n’est pas
        petit. – Il n’en faut point douter, dit Silvie, estant si honneste
        homme. – Et comment, repliqua Galathée, avez-vous opinion qu’il
        faille necessairement aimer pour estre tel? – Ouy, madame,
        dit-elle, à ce que j’ay ouy dire; par ce que l’amant ne desire rien
        d’avantage, que d’estre aimé, pour estre aimé, il faut
        qu’il se rende <pb n="68"/>aimable, et ce qui rend aimable, est cela mesme
        qui rend honneste homme. A ce mot Galathée luy donna une lettre
        qui estoit un peu mouillée pour la seicher au feu, et cependant
        elle en prit une autre qui estoit telle.</p>
    </div>

    <div class="contentli">
        <milestone type="space"/>
        <head type="chapitre">LETTRE D’ASTRÉE</head>
        <h3>A CELADON</h3>
        <milestone type="space"/>
        <p>Vous ne voulez croire que je vous ayme, et que je croye
        que vous m’aimez; si je ne vous aime point, que vous profitera la creance que
        j’auray de vostre affection? a faire peut-estre, que ceste
        opinion m’y oblige? A peine, Celadon, le pourra ceste foible consideration,
        si vos merites et les services que j’ay receus de vous, ne l’ont peu
        encores. Or voyez en quel estat sont vos affaires: je ne veux pas
        seulement que vous sçachiez que vous m’aymez, mais je veux de
        plus, que vous soyez asseuré que je vous ayme, et entre tant
        d’autres, une seule chose vous en doit rendre certain; si je vous
        aimois point, qui me feroit mespriser le contentement de mes parens ? Si
        vous considerez combien je leur doy, vous cognoistrez en quelque sorte
        la qualité de mon amitié, puis que non seulement elle
        contrepese, mais emporte de tant un si grand poids. Et à Dieu:
        ne soyez plus incredule.</p>
        <milestone type="space"/>
    </div>

    <div class="contentl">
        <p>En mesme temps Silvie rapporta la lettre, et
        Galathée luy dit avec beaucoup de desplaisir, qu’il aimoit, et que de plus il estoit
        infiniment aimé, et luy releut la lettre, qui luy touchoit fort
        au cœur, voyant qu’elle avoit à forcer une place, où un
        si fort ennemy estoit desja victorieux; car par ces lettres, elle
        jugea que l’humeur de ceste bergere n’estoit pas d’estre à
        moitié maistresse, mais avec une tres-absolue puissance,
        commander à ceux qu’elle daignoit recevoir pour siens. Elle
        fortifia beaucoup ce jugement, quand elle leut la lettre qui avoit
        esté seichée; elle estoit telle.</p>
    </div>
    <div class="contentl">
        <milestone type="space"/>
        <head type="chapitre">LETTRE D’ASTRÉE</head>
        <h3>A CELADON</h3>
        <milestone type="space"/>
        <p>Lycidas a dit à ma Phillis que vous estiez
        aujourd’huy de mauvaise humeur: en suis-je cause, ou vous? si c’est
        sans occasion; car ne veux-je pas tousjours vous aimer, et estre aimé de
        <pb n="69"/> vous? et ne m’avez vous mille fois juré que vous
        ne desiriez que cela pour estre content? Si c’est vous, vous me faites
        tort, de disposer sans que je le sçache, de qui est à moy;
        car par la donation que vous m’avez faites, et que j’ay receue, et
        vous et tout ce qui est de vous m’appartient. Advertissez m’en donc, et
        je verray si je vous en doy donner permission, et cependant je le vous deffends.</p>
        <milestone type="space"/>
    </div>
    <div class="contentl">
        <p>Avec quel empire, dit alors Galathée, traicte ceste
        bergere? – Elle ne luy fait point de tort, respondit Silvie, puis
        qu’elle l’en a bien adverty dés le commencement. Et sans mentir, si c’est celle
        que je pense, elle a quelque raison, estant l’une des plus belles, et
        des plus accomplies personnes, que je vy jamais. Elle s’appelle
        Astrée, et ce qui me le fait juger ainsi, c’est ce mot de
        Phillis, sçachant que les deux bergeres sont amies
        jurées. Et encor, comme je vous dis, que sa beauté soit
        extreme, toutesfois c’est ce qui est en elle de moins aimable, car elle
        a tant d’autres perfections, que celle-là est la moins apparente.</p>
        <p>Ces discours ne servoient qu’à la reblesser d’avantage, puis
        qu’ils ne luy descouvroient que de plus grandes difficultez en son
        dessein. Et parce qu’elle ne vouloit que Silvie, pour lorz, en sceut
        d’avantage, elle resserra ces papiers, et se mit au lit, non sans
        une grande compagnie de diverses pensées, entre lesquelles le
        sommeil se glissa peu à peu.</p>
        <p>A peine estoit il jour, que le petit Meril sortit de la chambre du
        berger, qui avoit plaint toute la nuict, et que le travail et le mal
        n’avoient peu à la venue de l’aurore. Et parce que
        Galathée luy avoit commandé de remarquer particulierement
        tout ce que feroit Celadon, et le luy rapporter, il alloit luy dire ce
        qu’il avoit apris. A l’heure mesme Galathée s’estant
        esveillée, parloit si haut avec Leonide que Meril les oyant
        heurta à la porte, et se fit ouvrir. Madame, dit-il, de toute
        ceste nuict je n’ay pas dormi, car le pauvre Celadon a failli de
        mourir, à cause des papiers que vous me pristes hier; et parce
        que je le vy si fort desesperé, je fus contraint pour le
        remettre un peu, de luy dire que vous les aviez. – Comment [reprit la
        nymphe] il sçait donc que je les ay? – Ouy certes, madame,
        respond Meril, et m’asseure qu’il vous suppliera de les luy rendre, car
        il les tient trop chers; et si vous l’eussiez ouy comme moy, je ne
        croy point qu’il ne vous eust fait pitié. – Hé! dy moy,
        Meril, adjousta la nymphe, entre autres choses, que disoit-il? –
        Madame, repliqua-t’il, apres qu’il se fut enquis, si je n’avois point veu
        ses papiers, et qu’en fin il eust sceu que vous les aviez, il se tourna
        comme transporté de l’autre costé, et dit: Or sus,
        aillent toutes choses aus pis qu’elles pourront. Et apres avoir
        demeuré muet quelque temps, et qu’il pensa que je me fusse remis
        dans le lict, je l’ouis souspirer assez haut, et puis dire de telles
        paroles: Astrée, Astrée! ce bannissement devoit-il
        estre la recompense de mes services? si vostre amitié est
        changée, pourquoy me blasmez-vous pour vous excuser? si j’ay
        failly, que ne me dites-vous ma faute? n’y a-t’il point de justice au
        Ciel, non plus que de pitié en vostre ame? Hélas! s’il
        y en a, que n’en ressens-je quelque faveur, à fin que n’ayant peu
        mourir, comme vouloit mon desespoir, je le fasse pour le moins comme le
        commande la rigueur d’Astrée? Ah! rigoureux, pour ne dire
        cruel, commandement! qui eust peu en un tel accident prendre autre
        resolution que celle de la mort? n’eust-il pas donné signe de
        peu d’amour, plustost que de beaucoup de courage? Et il s’arresta un
        peu, puis il reprit ainsi: Mais à quoy, mes traistres espoirs,
        m’allez-vous flattant? est-il possible que vous m’osiez approcher
        encores? dites-vous pas qu’elle changera? Considerez, ennemis de mon
        repos, quelle apparence il y a que tant de temps escoulé, tant
        de services et d’affections recogneues, tant de desdains supportez, et
        d’impossibilitéz vaincues, ne l’ayent peu, et qu’une absence le
        puisse? Esperons plustost un favorable cercueil de la mort, qu’un
        favorable repentir d’elle. Apres plusieurs semblables discours, il se
        teut assez long-temps; mais estant retourné au lict, je l’ouis
        peu apres recommencer ses plaintes, qu’il a continuées jusques
        au jour, et tout ce que j’en ay peu remarquer, n’a esté que des
        plaintes, qu’il fait contre une Astrée, qu’il accuse de
        changement et de cruauté.</p>
        <p>Si Galathée avoit sceu un peu des affaires de Celadon, par les
        lettres d’Astrée, elle en apprit tant par le rapport de Meril,
        que pour son repos, il eust esté bon qu’elle en eust esté
        plus ignorante. Toutesfois, en se flattant, elle se figuroit que le
        mépris d’Astrée pourroit luy ouvrir plus aisément
        le chemin à ce qu’elle desiroit. Escoliere d’amour! qui ne
        sçavoit qu’amour ne meurt jamais en un cœur genereux, que la
        racine n’en soit entierement arrachée. En ceste esperance elle
        escrivit un billet qu’elle plia sans le cachter, et le mit entre ceux
        d’Astrée. Puis donnant le sac à Meril: Tien, luy
        dit-elle, Meril, rends ce sac à Celadon, et luy dy que je
        voudrois luy pouvoir rendre aussi bien tout le contentement qui <pb n="71"/>
        luy deffaut. Que s’il se porte bien, et qu’il me vueille voir, dy luy
        que je me trouve mal ce matin. Elle disoit cela, afin qu’il eust loisir
        de visiter ses papiers, et de lire celuy qu’elle luy escrivoit. Meril
        s’en alla. Et parce que Leonide estoit dans un autre lict, elle
        ne peut voir le sac, ny ouyr la commission qu’elle luy avoit
        donnée, mais soudain qu’il fut dehors, elle l’appela, et la fit
        mettre dans le lict avec elle; et apres quelques autres propos, elle
        luy parla de ceste sorte: Vous sçavez, Leonide, ce que je vous
        dy hier de ce berger, et combien il m’importe qu’il m’aime, ou qu’il ne
        m’aime pas; depuis ce temps-là, j’ay sceu de ses
        nouvelles plus que je n’eusse voulu. Vous avez ouy ce que Meril m’a
        r’apporté, et ce que Silvie m’a dit des perfections
        d’Astrée; si bien, continua-t’elle, que puis que la place et
        prise, je voy naistre une double difficulté à nostre
        entreprise. Toutesfois ceste heureuse bergere l’a fort offensé,
        et un cœur genereux souffre mal-aisément un mepris sans s’en
        ressentir. – Madame, luy respondit Leonide, d’un costé je
        voudrois que vous fussiez contente, et de l’autre je suis presque aise
        de ces incommoditez; car vous vous faites tant de tort, si vous
        continuez, que je ne sçay, si vous l’effacerez jamais.
        Pensez-vous, encor que vous croyez estre icy bien secrette, que l’on ne
        vienne à sçavoir ceste vie? et que sera-ce de vous, si
        elle se descouvre? Le jugement ne vous manqua jamais au reste de vos
        actions, est-il possible qu’en cest accident il vous deffaille? Que
        jugeriez-vous d’une autre qui meneroit telle vie? Vous respondrez que
        vous ne faites point de mal. Ah! Madame, il ne suffit pas à une
        personne de vostre qualité, d’estre exempte du crime, il faut
        l’estre aussi du blasme. Si c’estoit un homme qui fust digne de vous,
        je le patienterois; mais encor que Celadon soit des premiers de ceste
        contrée, c’est toutesfois un berger, et qui n’est recogneu pour
        autre. Et ceste vaine opinion de bon heur, ou de mal heur,
        pourra-t’elle tant sur vous, qu’elle vous abatte de sorte le courage,
        que vous vueillez égaler ces gardeurs de brebis, ces rustiques,
        et ces demy-sauvages à vous? Pour Dieu, Madame, revenez en
        vous-mesme, et considerez l’intention dont je profere ces paroles.</p>
        <p>Elle eust continué, n’eust esté que Galathée toute
        en colere l’interrompit: Je vous ay dit que je ne voulois point que
        vous me tinssiez ces discours, je sçay à quoy j’en suis
        resolue, quand je vous en demanderay advis, donnez le moy, et une fois
        pour toutes, ne m’en parler plus, si vous ne voulez me déplaire.
        A ce mot elle se tourna de l’autre costé, en telle furie, que
        Leonide cogneut bien <pb n="72"/> qu’elle l’avoit fort offensée.
        Aussi n’y a-t’il rien qui touche plus vivement, qu’opposer l’honneur
        à l’amour: car toutes les raisons d’amour demeurent vaincues,
        et l’amour toutesfois demeure tousjours en la volonté le plus fort.</p>
        <p>Peu apres Galathée se tourna, et luy dit: Je n’ay point creu
        jusques icy, que vous eussiez opinion d’estre ma gouvernante, mais
        à ceste heure je commence d’avoir quelque creance, que vous le
        vous figurez. – Madame, respondit-elle, je ne me mescognoistray jamais
        tant, que je ne recognoisse tousjours ce que je vous doy; mais puis
        que je vous trouvez si mauvais ce que mon devoir m’a fait vous dire, je
        proteste dés ici, que je ne vous donneray jamais occasion
        d’entrer pour ce subjet en colere contre moy. – C’est une estrange
        chose que vous, repliqua Galathée, qu’il faille que vous ayez
        tousjours raison en vos opinion! Quelle apparence y a-t’il, que l’on
        puisse sçavoir que Celadon soit icy? Il n’y a ceans que nous
        trois, Meril, et ma nourrice, sa mere: pour Meril, il ne sort point,
        et outre cela, il a assez de discretion pour son aage. Pour ma
        nourrice, sa fidelité m’est assez cogneue, et puis ç’a
        esté en partie par son dessein, que le tout s’est conduit de
        cette sorte. Car luy ayant raconté ce que le druyde m’avoit
        predit, elle qui m’aime plus tendrement que si j’estois son enfant
        propre, me conseilla de ne dedaigner cet advertissement; et parce que
        je luy proposay la difficulté du grand abord des personnes qui
        viennent ceans quand j’y suis, elle mesme m’advertit de feindre que je
        me voulois purger. – Et quel est vostre dessein? dit Leonide. – De
        faire en sorte, respondit Galathée, que ce berger me vueille du bien,
        et jusques à ce que cela soit, de ne le point laisser sortir de
        ceans; que si une fois il vient à m’aimer, je laisseray
        conduire le reste à la fortune. – Madame, dit Leonide, Dieu
        vous en donne tout le contentement que vous en desirez; mais permettez
        moy de vous dire encore pour ce coup, que vous vous ruinez de
        reputation. Quel temps faut-il pour déraciner l’affection si
        bien prise qu’il porte à Astrée, la beauté, et la
        vertu de laquelle on dit estre sans seconde? – Mais, interrompit
        incontinent la nymphe, elle le desdaigne, elle l’offense, elle le
        chasse: pensez-vous qu’il n’ayt pas assez e courage pour la laisser?
        – O Madame, rayez cela de vostre esperance, dit Leonide; s’il n’a
        point de courage, il ne ressentira pas, et s’il en a, un homme genereux
        ne se divertit jamais d’une entreprise pour les difficultez.
        Ressouvenez-vous pour exemple, de combien de desdains vous avez
        usé contre <pb n="73"/> Lindamor, et combien vous l’avez
        traicté cruellement, et combien il a peu fait de cas de tels
        desdains ny de telles cruautez. Mais qu’il soit ainsi, que Celadon,
        pour estre enfin un berger, n’ait pas tant de courage que Lindamor, et
        qu’il fléchisse aux coups d’Astrée, qu’esperez-vous de
        bon pour cela? pensez-vous qu’un esprit trompé soit aisé
        à retromper une seconde fois en un mesme sujet? Non, non,
        madame, quoy qu’il soit et de naissance, et de conversation entre des
        hommes grossiers, si ne le peut-il estre tant, qu’il ne craigne de se
        rebrusler à ce feu, dont la douleur lui cuit encore en l’ame. Il
        faut [et c’est ce que vous pouvez esperer de plus avantageux] que le
        temps le guerisse entierement de ceste brusleure, avant qu’il puisse
        tourner les yeux sur un autre sujet semblable, et quelle longueur y
        faudra-t’il? Et cependant, sera-t’il possible d’empescher si long
        temps que les gardes qui ne sont qu’en ceste basse cour, ne viennent à
        le sçavoir? ou en le voyant [car encore ne le pouvez-vous pas
        tenir tousjours en une chambre] ou par le rapport de Meril, qui [encor
        qu’assez discret pour son aage] est enfin un enfant? – Leonide, luy
        dit-elle, cessez de vous travailler pour ce sujet, ma resolution est
        celle que je vous ay dite; que si vous voulez ne faire croire que vous
        m’aimez, favorisez mon dessein en ce que vous pourrez, et du reste
        laissez-m’en le soucy. Ce matin, si le mal de Celadon le permet [il me
        sembla qu’hier il se portoit bien] vous pourrez le conduire au jardin,
        car pour aujourd’huy je me trouve un peu mal, et difficilement
        sortiray-je du lict, que sur le soir. Leonide toute triste ne luy
        respondit, sinon qu’elle rapporteroit tousjours tout ce qu’elle
        pourroit à son contentement.</p>
        <p>Cependant qu’elles discouroient ainsi, Meril fit son message, et ayant
        trouvé le berger esveillé, luy donna le bon jour de la
        part de la nymphe, et luy presenta ses papiers. O combien promptement
        se releva-t’il sur le lict! il fit ouvrir les rideaux, et les
        fenetres, n’ayant le loisir de se lever, tant il avoit de haste de voir
        e qui luy avoit cousté tant de regrets. Il ouvre le petit sac,
        et apres l’avoir baisé plusieurs fois: O secretaire, dit-il, de
        ma vie plus heureuse! comment t’es-tu trouvé entre ces mains
        estrangeres? A ce mot il sort toutes les lettres sur le lict, et pour
        voir s’il en manquoit quelqu’une, il les remit en leur rang, selon le
        temps qu’il les avoit receues, et voyant qu’il restoit un billet, il
        l’ouvre et leut tels mots: <pb n="74"/></p>
    </div>
    <div class="contentli">
        <milestone type="space"/>
        <p>Celadon, je veux que vous sçachiez que Galathée vous aime, et
        que le Ciel a permis le desdain d’Astrée, pour ne vouloir que plus long temps une
        bergere possedast ce qu’une nymphe desire. Recognoissez ce bonheur, et ne le refusez.</p>
        <milestone type="space"/>
    </div>
    <div class="contentl">
        <p>L’estonnement du berger fut tres-grand, toutesfois voyant
        que le petit Meril consideroit ses actions, il n’en voulut faire semblant. Les
        resserrant donc toutes ensemble, et se remettant au lict, il luy
        demanda qui les luy avoit baillées. Je les ay prises, dit-il,
        dans la toilette de madame, et n’eust esté que je desiroit de
        vous oster de la peine où je vous voyois, je n’eusse osé
        y aller; car elle se trouve un peu mal. – Et qui est avec elle?
        demanda Celadon. – Les deux nymphes, dit-il, que vous veites icy hier, dont
        l’une est Leonide, niepce d’Adamas, l’autre est Silvie, fille de Deante
        le glorieux; et certes elle n’est pas sa fille sans raison, car c’est
        bien la plus altiere en ses façons que l’on puisse voir. Ainsi
        receut Celadon le premier advertissement de la bonne volonté de
        Galathée, car encor qu’il n’y eust chiffre, ny signature au
        billet qu’il avoit receu, si jugea-t’il bien que cela n’avoit point
        esté fait sans qu’elle le sceut. Et dés lors il previt
        que ce luy seroit une surcharge à ses ennuis, et qu’il s’y falloit resoudre.</p>
        <p>Voyant donc que la moitié du jour estoit presque passée,
        et se trouvant assez bien, il ne voulut demeurer plus long temps au
        lict, croyant que plustost il en sortiroit, plustost aussi pourroit-il
        prendre congé de ces belles nymphes. S’estant levé en
        ceste deliberation, ainsi qu’il sortoit pour s’aller promener, il
        rencontra Leonide et Silvie, que Galathée, n’osant se lever, ny
        se monstrer encor à luy; de honte du billet qu’elle luy avoit
        escrit, luy escrit, luy enoyoit pour l’entretenir. Ils descendirent
        dans le jardin. Et parce que Celadon leur vouloit cacher son ennuy, il
        se monstroit avec le visage le plus riant qu’il pouvoit dissimuler, et
        feignant d’estre curieux de sçavoir tout ce qu’il voyoit:
        Belles nymphes, leur dit-il, n’est ce pas pres d’icy où se
        trouve la fontaine de la Verité d’amour? je voudrois bien, s’il
        estoit possible, que nous la veissions. – C’est bien pres d’icy,
        respondit la nymphe, car il ne faut que descendre dans ce grand bois;
        mais de la voir il est possible, et il en faut remercier ceste belle
        qui en est cause, dit-elle en monstrant Silvie. – Je ne sçay,
        repliqua-t’elle, pourquoy vous m’en accusez; car quant à moy je
        n’ouys jamais blasmer l’espée, si elle couppe l’imprudent qui
        met le doigt dessus. – Il est vray, respondit <pb n="75"/> Leonide, mais si
        ay bien moy celuy qui en blesse, et vostre beauté n’est pas de
        celles qui se laissent voir sans homicide. – Telle qu’elle est,
        respondit Silvie, avec un peu de rougeur, elle a bien d’assez fort
        liens, pour ne lascher jamais ce qu’elle estreint une fois.</p>
        <p>Elle disoit cecy, en luy reprochant l’infidelité d’Agis, qui
        l’ayant quelque temps aimée, pour une jalousie, ou pour une
        absence de deux mois, s’estoit entierement changé, et pour
        Polemas qu’une autre beauté luy avoit desrobé, ce qu’elle
        entendit fort bien. Aussi luy repliqua-t’elle: J’advoue, ma sœur, que
        mes liens sont aisez à deslier, mais c’est d’autant que je n’ay
        jamais voulu prendre la peine de les nouer.</p>
        <p>Celadon oyoit avec beaucoup de plaisir leurs petites disputes, et
        à fin qu’elles ne finissent si tost, il dit à Silvie:
        Belle nymphe, puis que c’est de vous d’où procede la
        difficulté de voir ceste admirable fontaine, nous ne vous
        aurions pas peu d’obligation, si par vous mesmes nous apprenions comme
        cela est advenu. – Celadon, respondit la nymphe en sousriant, vous avez
        bien assez d’affaire chez vous, sans aller chercher ceux d’autrui.
        Toutesfois si la curiosité peut encor trouver place avec vostre
        amour, ceste parleuse de Leonide, si vous l’en priez, vous en dira bien
        la fin, puis que, sans estre requise, elle vous a si bien dit le
        commencement. – Ma sœur, respondit Leonide, vostre beauté fait
        bien mieux parler tout ceux de qui elle est veue. Et puis que vous me
        donnez permission d’en dire un effet, je vous aime tant que je ne
        laisseray jamais vos victoires incogneues, et mesmes celles , que vous
        desirez si fort que l’on sçache. Toutesfois pour n’ennuyer ce
        berger, j’abregeray pour ce coup le plus qu’il me sera possible. – Non
        point pour cela, interrompit le berger, mais pour donner loisir
        à ceste belle nymphe de vous rendre la pareille. – N’en doutez
        nullement, repliqua Silvie, mais selon qu’elle me traitera, je verray
        ce que j’auray à faire.</p>
        <p>Ainsi de l’une et de l’autre, par leur bouche mesme, Celadon apprenoit
        leur vie plus particuliere, et afin qu’en se promenant il les peust
        mieux ouyr, elles le mirent entre elles, et marchant au petit pas,
        Leonide commença de ceste sorte.</p>
        <milestone type="space"/>
        <milestone type="space"/>
        <head type="chapitre">HISTOIRE DE SILVIE</head>
        <milestone type="space"/>
        <p>Ceux qui dient que pour estre aimé, il ne faut
        qu’aimer, n’ont <pb n="76"/> pas esprouvé ny les yeux, ny le courage de ceste nymphe; autrement
        ils eussent cogneu, que tout ainsi que l’eau de la fontaine
        fiut incessamment de sa source, que de mesme l’amour, qui naist de
        ceste belle, s’esloigne d’elle le plus qu’il peu. Si oyant le discours
        que je vay faire, vous n’advouez ce que je dis, je veux bien que vous
        m’accusiez de peu de jugement.</p>
        <p>Amasis, mère de Galathée, a un fils nommé
        Clidaman, accompagné de toutes aimables vertus qu’une personne
        de son aage, et de sa qualité peut avoir, car il semble estre
        nay à tout ce qui est des armes, et des dames. Il peut y avoir
        trois ans, que pour donner cognoissance de son gentil naturel, avec la
        permission d’Amasis, il fit un serviteur à toutes les nymphes,
        et cela non point par election, mais par sort; par ce qu’ayant mis
        tous les noms des nymphes dans un vase, et tous ceux des jeunes
        chevaliers dans l’autre, devant toute l’assemblée, il prit la
        plus jeune d’entre nous, et le plus jeune d’entr’eux: au fils il donna
        le vase des nymphes, et à la fille celuy des chevaliers. Et
        lors, apres plusieurs sons de trompettes, le jeune garçon tira,
        et le premier nom qui sortir, fut Silvie; soudain on en fit faire de
        mesme à la jeune nymphe, qui tira celuy de Clidaman. Grand
        certes fut l’applaudissement de chacun, mais plus grande la gentillesse
        de Clidaman, qui apres avoir receu le billet vint, un genouil en terre,
        baiser les mains à ceste belle nymphe, qui toute honteuse ne
        l’eust point permis, sans le commandement d’Amasis, qui dit que
        c’estoit le moindre hommage qu’elle deust recevoir au nom d’un si grand
        dieu que l’Amour. Apres elle toutes les autres furent appellées: aux
        unes il rencontra selon leur desir, aux autres non; tant y a que
        Galathée en eut un tres-accomply, nommé Lindamor, qui
        pour lors ne faisoit que revenir de l’armée de Merouée.
        Quant au mien, il s’appelloit Agis, le plus inconstant et trompeur qui
        fut jamais. Or de ceux qui furent ainsi donnez, les uns servirent par
        apparence, les autres par leur volonté ratifierent à ces
        belles la donation que le hazard leur avoit fait d’eux; et ceux qui
        s’en deffendirent le mieux, furent ceux qui auparavant avoient desja
        conceu quelque affection.</p>
        <p>Entre autres le jeune Ligdamon en fut un: cestuy-cy escheut à
        Silere, nymphe à la verité bien aymable, mais non pour
        luy, qui avoit des-ja disposé de ses volontez. Et certes ce fut
        une grande fortune pour luy d’estre alors absent; car il n’eust jamais
        fait à Silere le feint hommage qu’Amasis commandoit, et cela luy
        <pb n="77"/> eust peut-estre causé quelque disgrace. Car il faut,
        gentil berger, que vous sçachiez, qu’il avoit esté nourry
        si jeune parmy nous, qu’il avoit point encor dix ans quand il y fut
        mis, au reste si beau et si adroit en tout ce qu’il faisoit, qu’il n’y
        avoit celle qui n’en fist cas, et plus que toutes Silvie, estant
        presque de mesme aage. Au commencement leur ordinaire conversation
        engendra une amitié de frere à sœur, telle que leur
        cognoissance estoit capable e recevoir. Mais à mesure que
        Ligdamon prenoit plus d’aage, il prenoit aussi plus d’affection; si
        bien que l’enfance se changeant en quelque chose de plus rassis, il
        commença sur les quatorze ou quinze ans, de changer en desirs
        ses volontez, et peu à peu ses desirs en passions. Toutesfois il
        vesquit avec tant de discretion que Silvie n’en eut jamais
        cognoissance qu’elle mesme ne l’y forçast. Depuis qu’il fut
        attaint à bon escient, et qu’il recogneut son mal, il jugea bien
        incontinent le peu d’espoir qu’il y avoit de guerison, une seule
        des humeurs de Silvie ne luy pouvant estre cachée. Si bien que
        la joye et la gaillardise qui estoient en son visage, et en toutes ses
        actions, se changerent en tristesse, et sa tristesse en si pesante
        melancolie, qu’il n’y avoit celuy qui ne recogneust ce changement.
        Silvie ne fut pas des dernieres à luy demander la cause, mais
        elle n’en peut tirer que des responses interrompues. En fin voyant
        qu’il continuoit en ceste façon de vivre, un jour qu’elle
        commençoit desja à se plaindre de son peu
        d’amitié, et à luy reprocher qu’elle l’obligeoit à
        ne luy rien celer, elle ouyt qu’il ne peut si bien se contraindre,
        qu’un tres-ardent souspir ne luy eschappast au lieu de response. Ce qui
        la fit entrer en opinion qu’amour peut-estre estoit la cause de son mal.</p>
        <p>Et voyés, si le pauvre Ligdamon conduisoit discrettement ses
        actions, puis qu’elle ne se peut jamais imaginer d’en estre la cause.
        Je croy bien que l’humeur da la nymphe, qui ne panchoit point du tout
        à ce dessein, en pouvoit estre en partie l’occasion. Car
        mal-aisément pensons-nous à une chose esloignée de
        nostre intention; mais encor falloit-il qu’en cela sa prudence fut
        grande et sa froideur aussi, puis qu’elle couvroit du tout l’ardeur de
        son affection. Elle donc plus qu’auparavant le presse; que si c’est
        amour, elle luy promet toute l’assistance, et tous les bons offices qui
        se peuvent esperer de son amitié. Plus il luy en fait de refus,
        et plus elle desire de le sçavoir; en fin ne pouvant se
        deffendre d’avantage, il luy advoua que c’estoit amour, mais qu’il
        avoit <pb n="78"/> fait serment de n’en dire jamais le sujet. Car,
        disoit-il, de l’aimer, mon outrecuidance certes est grande, mais
        forcée par tant de beautez, qu’elle est excusable en cela; de
        l’oser nommer, quelle excuse couvriroit l’ouverture que je ferais de ma
        temerité? – Celle, respondit incontinent Silvie, de
        l’amitié que vous me portez. – Vrayement, repliqua Ligdamon,
        j’auray donc celle-là, et celle de vostre commandement, que je
        vous supplie avoir ensemble devant les yeux pour ma descharge, et ce
        miroir qui vous fera voir ce que vous desirez sçavoir. A ce mot
        il prend celuy qu’elle portoit à sa ceinture, et le luy mit devant les yeux.</p>
        <p>Pensez quelle fut sa surprise, recognoissant incontinent ce qu’il
        vouloit dire; et elle m’a depuis juré qu’elle croyoit au
        commencement que ce fut de Galathée, de qui il vouloit parler.
        Cependant qu’il demeuroit ravy à la considerer, elle demeura
        ravie à se considerer en sa simplicité, en colere contre
        luy, mais beaucoup plus contre elle-mesme voyant bien qu’elle luy avoit
        tiré par force ceste declaration de sa bouche. Toutesfois son
        courage altier ne permis pas qu’elle fit longue deffense, pour la
        justice de Ligdamon; car tout à coup elle se leva, et sans
        parler à luy, partit pleine de despit que quelqu’un l’osast
        aimer. Orgueilleuse beauté qui ne juge rien digne de soy! Le
        fidele Ligdamon demeura, mais sans ame, et comme une statue insensible.
        En fin revenant à soy, il se conduisit le mieux qu’il peut en
        son logis, d’où il ne partit de long temps, parce que la
        cognoissance qu’il eut du peu d’amitié de Silvie, le toucha si
        vivement qu’il tomba malade; de sorte que personne le luy esperoit
        plus de vie, quand il se resolut de luy escrire une telle lettre:</p>
    </div>
    <div class="contentli">
        <milestone type="space"/>
        <head type="chapitre">LETTRE DE LIGDAMON</head>
        <h3>A SILVIE</h3>
        <milestone type="space"/>
        <p>La perte de ma vie n’eust eu assez de force pour vous
        descouvrir la temerité de vostre serviteur, sans vostre exprés
        commandement. Si toutesfois vous jugez que je devois mourir, et me
        taire, dites aussi que vos yeux devoient avoir moins absolue puissance
        sur moy; car, si à la premiere semonce, que leur beauté
        m’en fit, je ne peus me deffendre de leur donner mon ame, comment
        en ayant esté si souvent requis, eussé-je refusé
        la recognoissance de ce don? Que si toutesfois j’ay offensé en
        offrant mon cœur à vostre beauté, je veux bien pour la
        faute que j’ay commise de presenter à tant de merites chose de
        si <pb n="79"/> peu de valeur, vous sacrifier encore ma vie, sans regretter
        la perte de l’un ny de l’autre, que d’autant qu’ils ne vous sont
        agreables.</p>
        <milestone type="space"/>
    </div>
    <div class="contentl">
        <p>Cette lettre fut portée à Silvie lors
        qu’elle estoit seule dans sa chambre. Il est vrai que j’y arrivay en mesme temps, et
        certes à la bonne heure pour Ligdamon; car voyez quelle est
        l’humeur de ceste belle nymphe: elle avoit pris un si grand despit
        contre luy, depuis qu’il luy avoit découvert son affection, que
        seulement elle n’effaça pas le souvenir de son amitié
        passé, mais en perdit tellement la volonté, que Ligdamon
        luy estoit comme chose indifferente, si bien que, quand elle oyoit que
        chacun desesperoit de sa guerison, elle ne s’en esmouvoit non plus que
        si elle ne l’eust jamais veu. Moy qui plus particulierement y prenoit
        garde, je ne sçavois qu’en juger, sinon que sa jeunesse lui
        faisoit ainsi aisément perdre l’amitié des personnes
        absentes; mais à ceste fois que je luy veis refuser ce qu’on
        luy donnoitde sa part, je cogneus bien qu’il y devoit avoir entr’eux du
        mauvais mesnage. Cela fut cause que je pris la lettre qu’elle avoir
        refusée, et que le jeune garçon, qui l’avoit
        apportée par le commandement de son maistre, avoit
        laissée sur la table. Elle alors, moins fine qu’elle ne vouloit
        pas estre, me courut apres, et me pria de ne la piont lire. Je la veux
        voir, dis-je, quand ce ne seroit que pour la deffense que vous m’en
        faites. Elle rougit alors, et me dit: Non, ne la lisez piont, ma sœur,
        obligez moy de cela, je vous en conjure par nostre amitié. – Et
        quelle doit-elle estre, luy respondis-je, si elle peut souffrir que
        vous me cachiez quelque chose? Croyez, Silvie, que si elle vous laisse
        assez de dissimulation pour vous couvrir à moy, qu’elle me donne
        bien assez de curiosité pour vous découvrir. – Et quoy,
        dit-elle, il n’y a donc plus d’esperance en vostre discretion? – Non
        plus, luy dis-je, que de sincerité en vostre amitié. Elle
        demeura un peu muette en me regardant, et s’approchant de moy me dit:
        Au moins promettez moy que vous ne la verrez point, que je ne vous aye
        fait le discours de tou ce qui s’est passé. – Je le veux bien,
        dis-je, pourveu que vous ne soyez point mensongere.</p>
        <p>Apres m’avoir juré qu’elle me diroit veritablement tout, et
        m’avoir adjuré que je n’enfisse jamais semblant, elle me raconta
        ce que je vous ay dit de Ligdamon. Et à ceste heure,
        continua-t’elle, il vient de m’envoyer ceste lettre, et j’ay bien
        affaire de ses plaintes, ou plustost de ses feintes. – Mais, luy
        respondis-je, si elles estoient veritables? – le seroient, pourquoy
        ay-je à mes mes<pb n="80"/>ler, dit-elle, de ses folies? – Pour cela
        mesme, adjoustai-je, que celuy est obligé d’aider au miserable,
        qu’il a fait tomber dans un precipice. – Et que puis-je mais de son mal
        ? repliqua-t’elle, pouvois-je moins faire que de vivre, puis que
        j’estois au monde? pourquoy avoit-il les yeux? pourquoy s’est-il
        trouvé où j’estoit? vouliez-vous que je m’en fuisse? –
        Toutes ces excuses, luy dis-je, ne sont pas valables, car sans doute
        vous estescomplice de son mal. Si vous eussiez esté moins pleine
        de perfectins , si vous vous fussiez rendue moins aimable, croyez-vous
        qu’il eust esté reduit à ceste extreeité? – Et
        vrayement, me dit-elle en sousriant, vous estes bien jolie de me
        charger de ceste faute: quelle vouliez-vous que je fusse, si je
        n’eusse esté celle que je suis? – Et quoy, Silvie, luy
        respondis-je ne sçavez-vous point, que celuy qui aiguise un fer
        entre les mains d’un furieux, est en partie coupable du mal qu’il en
        fait? et pourquoy ne le serez-vous pas, puis que ceste beauté,
        que le Ciel à votre naissance vous a donnée, a
        esté par vous si curieusement aiguisée avec tant de
        vertus, et aimables perfections, qu’il n’y a œil qui sans estre
        blessé les puisse voir? et vous ne serez pas blasmée des
        meurtres que vostre cruauté en fera? Voyez vous, Silvie, il ne
        falloit pas que vous fussiez moins belle, ni moyns remplie des
        perfections, mais vous deviez vous estudier autant à vous faire
        bonne, que vous estiez belle, et à mettre autantde douceur en
        vostre ame, que le Ciel vous en avoit mis au visage; mais le mal est
        que vos yeux pour mieux blesser l’ont toute prise, et n’ont
        laissé en elle que rigueur et cruauté.</p>
        <p>Or, gentil berger, ce qui me faisoit tant affectionner la deffense de
        Ligdamon estoit, qu’outre que nous estions un peu alliés, encor
        estoit-il fort aimé de toutes celles qui le cognoissoient, et
        j’avoie sceu qu’il estoit reduit à fort mauvais terme. Doncques,
        apresquelques semblables propos, j’ouvris la lettre, et la leus tout
        haut, afin qu’elle l’entendist. Mais elle n’en fit jamais un seul clin
        d’œil, ce que je trouvay fort estrange, et previs bien, que si je
        n’usois d’une tres-grande force, à peine tirerois-je jamais
        d’elle quelquebon remede pour mon malade; ce qui me fit resoudre de
        luy dire du premier coup, qu’en toute façon je ne voulois point
        que Ligdamon se perdist. Voyez, ma sœur, me dit-elle, puis que vous
        estes si pitoyable, guerissez-le. – Ce n’est pas de moy, respondis-je,
        dont sa guerison despend; mais je vous asseure bien, si vous continuez
        envers luy, comme vous avez fait par le passé, que je vous en
        feray avoir du desplaisir, car je feray qu’Amasis le sçaura,
        <pb n="81"/> et n’y aura une seule de nos compagns, à qui je ne le
        die. – Vous seriez bien assez folle, repliqua-t’elle. – N’en doutez
        nullement, respondis-je, car pour conclusion, j’aime Ligdamon, et ne
        veux point voir sa perte, tant que je le pourray empescher. – Vous
        dites fort bien,Leonide, [me dit-elle alors en colere] ce sont icy des
        offices que j’ay tousjours attendus de vostre amitié. – Mon
        amitié [luy respondis-je] seroit toute telle envers vous contre
        luy, s’il avoit le tort.</p>
        <p>En ce poinct nous demeurasmes quelque temps sans parler; en fin je luy
        demanday quelle estoit sa resolution. Telle que vous voudrez, me
        dit-elle, pourveu que vous ne me fassiez point ce desplaisir de publier
        les folies de Ligdamon: car encor que je n’en puisse estre
        taxée, il me fascheroit toutesfois qu’on les sceust. – Voyez,
        m’escriay-je alors, quelle humeur est la vostre, Silvie, vous craignez
        que l’on sçache qu’un homme vous ait aimée, et vous ne
        craignez pas de faire sçavoir que vous luy avez donné la
        mort. – Par ce, respondit-elle, qu’on peut soupçonner le premier
        estre produit avec quelque consentement de mon costé, mais non
        point le dernier. – Laissons cela, repliquay-je, et vous resolvez que
        je veux que Ligdamon soit à l’advenir traitté d’autre sorte.</p>
        <p>Et puis je continuay, qu’elle s’asseurast que je ne permettrois point
        qu’il mourust, et que je voulois qu’elle luy escrivist en
        façon, qu’il ne se desesperast plus, que quand il seroit guery,
        je me contenterois qu’elle en usast comme elle voudroit, pourveu
        qu’elle luy laissast la vie. J’eus de la peine à obtenir cette
        grace d’elle, toutesfois je la menaçois à tous coup de le
        dire; ainsi apres un long debat, et l’avoir fait recommencer deux ou
        trois fois, en fin elle luy escrivit de ceste sorte.</p>
    </div>
    <div class="contentli">
        <milestone type="space"/>
        <head type="chapitre">RESPONSE DE SILVIE</head>
        <h3>A LIGDAMON</h3>
        <milestone type="space"/>
        <p>S’il y a quelque chose en vous qui me plaise, c’est
        moins vostre mort que toute autre; la recognoissance de vostre faute m’a satisfaite, et
        ne veux point d’autre vengeance de vostre temerité, que la peine
        que vous en aurez. Recognoissez vous à l’advenir, et me
        recognoissez. A Dieu, et vivez: <pb n="82"/></p>
        <milestone type="space"/>
    </div>
    <div class="contentl">
        <p>Je luy escrivis ces mots au bas de la lettre, afin qu’il esperastmieux, ayant un si bon second.</p>
        <milestone type="space"/>
    </div>
    <div class="contentli">
        <milestone type="space"/>
        <head type="chapitre">BILLET DE LEONIDE </head>
        <h3>à Ligdamon, dans la response de Silvie.</h3>
        <milestone type="space"/>
        <p>Leonide a mis la plume en la main à ceste
        nymphe. Amour le vouloit, vostre justice l’y convioit, son devoir le luy commandoit,
        mais son opiniastreté avoit une grande deffense. Puis que ceste
        faveur est la premiere que j’ay obtenue pour vous, guerissez vous, et
        esperez.</p>
        <milestone type="space"/>
    </div>
    <div class="contentl">
        <p>Ces billets luy furent portez si à propos, qu’ayant
        encor assez de force pour les lire, il veit le commandement que Silvie luy faisoit
        de vivre. Et parce que jusques alors il n’avoit voulu user user
        d’aucune sorte de remede, depuis, pour ne desobeyr à ceste
        nymphe, il se gouverna de telle façon qu’en peu de temps il se
        porta mieux; ou fust que sa maladie ayant fait tout son effort, estoit
        sur son declin, ou que veritablement le contentement de l’ame soit un
        bon remede pour les douleurs du corps, tant y a que depuis son mal alla
        toujours diminuant. Mais cela esmeut si peu ceste cruelle
        beauté, qu’elle ne se changea jamais envers luy, et quand il fut
        guery, la plus favorable response qu’il peut avoir, fut: je ne vous
        ayme point, je ne vous hay point aussi; contentez vous que de tous
        ceux qui me pratiquent, vous estes celuy qui me desplaist le moins. Que
        si luy on moy la recherchions de plus grande declaration, elle nous
        disoit les paroles si cruelles, qu’autre que son courage ne les pouvoit
        imaginer, ny autre affection les supporter, que celle de Ligdamon.</p>
        <p>Mais pour ne tirer ce discours en longueur, Ligdamon l’aima, et servit
        tousjours depuis sans nulle autre apparence d’espoir, que celle que je
        vous ay dicte, jusques à ce que Clidaman fut esleupar la fortune
        pour la servir; alors certes il faillit bien à perdre toute
        resolution, et n’eust esté qu’il sceut par moy, qu’il n’estoit
        pas mieux traitté, je ne sçay quel l fust devenu.
        Toutesfois, encor que cela le consolast un peu, la grandeur de son
        rival luy donnoit plus de jalousie. Il me souvient qu’une fois il me
        fit une telle response, sur ce que je luy disoit, qu’il ne devoit se
        monstrer tant en peine pour Clidaman. Belle nymphe, me respondit-il, je
        vous diray librement d’où mon souci procede, et puis juger si
        j’ay tort. Il <pb n="83"/> y a desja si long-temps que j’espreuve Silvie ne
        pouvoir estre esmeue, ny par fidelité d’affection, ny par
        extremité d’amour, que c’est sans doute qu’elle ne peut estre
        blessée de ce costé-là. Toutesfois, comme j’ay
        appris du sage Adamas, vostre oncle, toute personne est sujette
        à une certeine force, dont elle ne peut eviter l’attrait, quand
        une fois elle en est touchée. Et quelle puis-je penser, que
        puisse estre celle de ceste belle, si ce n’est la grandeur et la
        puissance? et ainsi si je crains, c’est la fortune, et non les merites
        de Clidaman; sa grandeur, et non point son affection. Mais certes en
        cela il avoit; car ny l’amour de Ligdamon, ny la grandeur de Clidaman
        n’esmeurent jamais une seule estincelle de bonne volonté en
        Silvie. Et je ne croy point qu’Amour ne la garde pour exemple aux
        autres, la voulant punir de tant de desdains, par quelque moyen
        inaccoustumé. Or en ce mesme temps il advint un grand
        tesmoignage de sa beauté, ou pour le moins de la force qu’elle a
        à se faire aymer.</p>
        <p>C’estoit le jour tant celebre, que tous les ans nous chommons, le
        sixiesme de la lune de juillet, et qu’Amasis a accoustumé de
        faire ce solennel sacrifice, tant à cause de la feste, que pour
        estre le jour de la nativité de Galathée, lors qu’estant
        desja bien avant au sacrifice, il arriva dans le temple quantité
        de personnes vestues de dueil, au milieu desquelles venoit un chevalier
        plein de tant de majesté entre les autres, qu’il estoit
        aisé à juger qu’il estoit leur maistre. Il estoit triste
        et melancholique, qu’il faisoit bien paroistre d’avoir quelque chose en
        l’ame qui l’affligeoit beaucoup. Son habit noir en façon de
        mante, luy trainoit jusques en terre, qui empeschoit de cognoistre la
        beauté de sa taille, mais le visage qu’il avoit
        découvert, et la teste nue, dont la poil blond et crespé
        faisoit honte au soleil, attiroient les yeux de chacun sur luy. Il vint
        au petit pas jusques où estoit Amasis, et apres luy avoir
        baisé la robbe, il se retira, attendant que le sacrifice fust
        achevé, et par fortune bonne, ou mauvaise pour luy, je ne
        sçay, il se trouva vis à vis de Silvie. Estrange effet
        d’amour! Il n’eust si tost mis les yeux sur elle, qu’il ne la
        cogneust, quoy qu’auparavant il ne l’eust jamais veue, et pour en estre
        plus asseuré, le demanda à l’un des siens, qui nous
        cognoissoit toutes; sa reponse fut suivie d’un profond souspir par
        cest estranger, et depuis, tant que les ceremonies durerent, il n’osta
        les yeux de dessus. Enfin le sacrifice estant parachevé, Amasis
        s’en retourna en son palais, où luy ayant donné audience,
        il luy parla devant tous de telle sorte: <pb n="84"/></p>
        <p>Madame, encore que le dueil que vous voyez en mes habits, soit beaucoup
        plus noir en mon ame, si ne peut-il égaler la cause que j’en ay.
        Et toutesfois, encore que ma perte soit extreme, je ne pense pas estre
        le seul qui y ait perdu, car vous y estes particulierement amoindrie
        entre vos fidelles serviteurs, d’un qui peut estre n’estoit point ny le
        moins affectionné, ny le plus inutile à vostre service.
        Ceste considerstion m’avoit fait esperer de pouvoir obtenir de vous
        quelque vengeance de sa mort contre son homicide; mais dés que
        je suis entré dans ce temple, j’en ay perdu toute esperance,
        jugeant que si le desir de vengeance mouroit en moy qui suis le frere
        de l’offensé, qu’à plus forte raison se perdroit-elle en
        vous, madame, en qui la compassion du mort, et le service qu’il vous
        avoit voué, en peuvent sans plus faire naistre quelque
        volonté. Toutesfois, parce que je voy les armes de l’homicide de
        mon frere, preparées desja contre moy, non point pour fuyr telle
        mort, mais pour en advertir les autres, je vous dirai le plus
        briefvement qu’il me sera possible, la fortune de celuy que je regrette.</p>
        <p>Encore, madame, que je n’aye l’honneur d’estre cogneu de vous, je
        m’asseure toutesfois qu’au nom frere, qui n’a jamais vescu qu’a vostre
        service, vous me recognoistrez pour vostre tres-humble serviteur. Il
        s’appeloit Aristandre, et sommes tous deux fils de ce grand Cleomir,
        qui pour vostre service visita si souvent le Tibre, le Rin, et le
        Danube. Et d’autant que j’estoy le plus jeune, il peut y avoir neuf
        ans, qu’aussitost qu’il me vid capablede porter les armes, il m’envoya
        en l’armée de ce grand Meroüée, la delice des
        hommes, et le plus agreable prince qui vint jamais en Gaule. De dire
        pourquoy mon pere m’envoya plutost vers Meroüée, que vers
        Thierry le roy des Visigots, ou vers celuy des Bourguignons, il me
        seroit mal-aisé, toutesfois j’ay opinion que ce fut, pour ne me
        faire servir un prince si proche de vos estats, que la fortune pourroit
        rendre vostre ennemy. Tant y a que la rencontre pour moy fut telle, que
        Childeric son fils, prince belliqueux, et de grande esperance, me
        voyant presque de son aage, me voulut plus particulierement favoriser
        de son amitié que tout autre. Quand j’arrivay pres de luy,
        c’estoit sur le poinct que ce grand et prudent AEtius traittoit un
        accord avec Meroüée et ses Francs [car tels nomme-t’il tous
        ceux qui le suivent] pour resister à ce fleau de Dieu Attila,
        roy des Huns, qui ayant r’amassée par les deserts de l’Asie, un
        nombre incroyable de gens, jusques à cinq cents mille
        combattans, descendit comme un deluge, ravageant furieusement tous les
        pays par où il passoit. Et encor que c’est AEtius Lieutenant
        general en Gaule de Valentinian, fut venu en deliberation de faire la
        guerre à Meroüée, qui durant le gouvernement de
        Castinus s’estoit saisi d’une partie de la Gaule, si luy sembla-t’il
        meilleur de se le rendre amy, et les Visigots, et les Bourguignons,
        avant que d’estre deffait par Attila, qui desja ayant traversé
        la Germanie, estoit sur les bords du Rhin, où il ne demeura long
        temps sans s’avancer tellement en Gaule qu’il assiegea la ville
        d’Orleans, d’où la survenue de Thierry roy des Visigots luy fit
        lever le siege, et prendre autre chemin. Mais attaint par
        Meroüée, et AEtius avec leurs confederez, aux champs
        Cathalauniques, il fut deffaict, plus par la vaillance des Francs, et
        la prudence de Meroüée, que de toute autre force. Depuis
        AEtius ayant esté tué, peut-estre par le commandement de
        son maistre, pour quelque mescontentement, Meroüée fut
        receu à Paris, Orleans, Sens, et aux villes voisines, pour
        seigneur et pour roy; et tou ce peuple luy a depuis porté tant
        d’affection, que non seulement il veut estre à luy, mais se fait
        nommer du nom des Francs, pour luy estre plus agreable, et leur paIs au
        lieu de Gaule prend le nom de France.</p>
        <p>Cependant que j’estoit ainsi entre les armes des Francs, des Gaulois,
        des Romains, des Bourguignons, des Visigots, et des Huns, mon frere
        estoit entre celles d’amour. Armes d’autant plus offensives, qu’elles
        n’adressent toutes leurs playes qu’au cœur! Son desastre fut tel [si
        toutefois à ceste heure il m’est permis de le nommer ainsi]
        qu’estant nourri avec Clidaman, il vid la belle Silvie, mais la voyant,
        il vid sa mort aussi, n’ayant depuis vescu que comme se trainant au
        cercueil. D’en dire la cause je ne sçaurois, car estant avec
        Childeric, je n’en sceu autre chose sinon quemon frere estoit à
        l’extremité. Encor que j’eusse tous les contentement qui se
        peuvent, comme estant bien veu de mon maistre, aimé de mes
        compagnons, chery, et honoré generalement de tous, pour une
        certaine bonne opinion que l’on avoit conceue de moy aux affaires qui
        s’estoient présentées, qui peut-estre m’avoit plus
        r’apporté entre eux d’authorité et de credit, que mon
        aage, et ma capacité ne meritoyent. Si ne peus-je.
        sçachant la maladie de mon frere, m’arrester plus long temps
        pres de Childeric; au contraire, prenant congé de luy, et luy
        promettant de retournerbien tost, je m’en revins avec la haste que
        requeroit mon amitié. Soudain que je fus arrivé chez luy,
        plusieurs luy coururent dire que Guyemants <pb n="86"/> estoit venu, car
        c’est ainsi que l’on m’appelle; son amitié luy donna assez de
        force, pour se relever sur le lict, et m’embrasser de la plus entiere
        affection, que jamais un frere serra l’autre entre les bras.</p>
        <p>Il ne serviroit, madame, que de vous ennuyer, et me reblesser encor
        plus vivement, de vous raconter les choses que nostre amitié fit
        entre nous. Tant y a que deux ou trois jours apres, mon frere fut
        reduit à telle extremité, qu’à peine avoit-il la
        force de respirer, et toutesfois ce cruel amour l’adonnoit tousjours
        plustost aux souspirs, qu’à la necessité qu’il en avoit
        pour respirer, et parmy ses plus cuisants regrets, on n’oyoit que le
        nom de Silvie. Moy à qui le déplaisir de sa mort estoit
        si violent, que rien n’estoit assez fort pour me le faire dissimuler,
        je voulois tant de mal à ceste Silvie incogneue, que je ne
        pouvoit m’empescher de la maudire; ce que mon frere oyant, et son
        affection estant encore plus forte que son mal, il s’efforça de
        me parler ainsi: Mon frere, si vous ne voulez estre mon plus grand
        ennemy, cessez, je vous prie, ces imprecations, qui ne peuvent que
        m’estre plus desagreables, que mon mal mesure. J’esliroy plustost de
        n’estre point, que si elles avoyent effect, et estant inutiles, que
        profitez-vous, sinon de me témoigner combien vous hayssez ce que
        j’ayme? Je sçay bien que ma perte vous ennuye, et en cela je
        ressens plus nostre separation que ma fin. Mais puis que tout homme est
        nay pour mourir, pourquoy avec moy ne remerciez-vous le Ciel, qui m’a
        esleu la plus belle mort, et plus belle meurtriere qu’autre ayt jamais
        eue? L’extremité de mon affection, et l’extremité de la
        vertu de Silvie, sont les armes desquelles sa beauté s’est
        servie, pour me mettre au cercueil; et pourquoy me plaignez-vous, et
        voulez-vous mal à celle à qui je veux plus de bien
        qu’à mon ame? Je croy qu’il vouloit dire d’avantage, mais la
        force luy manqua. Et moy, plus baigné de pleurs de pitié,
        que contre Attila je n’avois jamais esté mouillé de sueur
        sous mes armes, ny mes armes n’avoient esté teintes de sang sur
        moy, je luy responds: Mon frere, celle qui vous ravit aux vostres, est
        la plus injuste qui fut jamais. Et si elle est belle, les dieux mesme
        ont usé d’injustice en elle, car ou ils luy devoyent changer le
        visage, ou le cœur.</p>
        <p>Alors Aristandre, ayant repris d’avantage de force, me repliqua: Pour
        Dieu, Guyemants, ne blasphemez plus de ceste sorte, et croyez que
        Silvie a le cœur si respondant au visage, que comme l’un est plein de
        beauté, l’autre aussi l’est de vertu. Que si pour <pb n="87"/>
        l’aimer je meurs, ne vous en estonnez, pource que si l’œil ne peut sans
        esblouissement soustenir les esclairs d’un soleil sans nuage, comment
        mon ame ne seroit-elle demeurée esblouye aux rayons de tant de
        soleils qui esclairent en ceste belle? Que si je n’ay peu gouster tant
        de divinitez sans mourir, que j’aye au moins le contentement de celle
        qui mourut pour voir Jupiter en sa divinité. Je veux dire que
        comme sa mort rendit tesmoignage que nulle autre n’avoit veu tant de
        divinitez qu’elle, que vous avouyez aussi que nul n’ayma jamais tant de
        beauté, ny tant de vertu que moy.</p>
        <p>Moy qui venois d’un exercice qui me faisoit croire n’y avoir point
        d’amour forcé, mais volontaire, avec lequel on s’alloit flattant
        en l’oysiveté, je luy dis: Est-il possible qu’une seule
        beauté soit la cause de votre mort? – Mon frere, me
        respodit-il, je suis en telle extremité que je ne pense pas vous pouvoir
        satisfaire, en ce que vous me demandez. Mais, continua-t’il en me
        prenant la main, par l’amitié fraternelle, et par la nostre
        particuliere, qui nous lie encor plus, je vous adjure de me promettre
        un don. Je le fis. Lors il continua: Portez de ma part ce baiser
        à Silvie, [et lors il me baisa la main] et observez ce que vous
        trouverez de ma derniere volonté, et quand vous verrez ceste
        nymphe, vous sçaurez ce que vous m’avez demandé. A ce
        mot, avec le souffle s’envola son ame, et son corps me demeura froid entre les bras.</p>
        <p>L’affliction que je ressentis de ceste perte, comme elle ne peut estre
        imaginée que par celuy qui l’a faite, aussi ne peut-elle estre
        comprinse, que par le cœur qui l’a soufferte. Et mal-aisément
        parviendra la parole, où la pensée ne peut atteindre; si
        bien que sans m’arrester d’avantage à pleurer ce desastre, je
        vous diray, madame, qu’aussi-tost que ma douleur me l’a voulu permettre
        je me suis mis en chemin, tant pour vous rendre l’hommage, que je vous
        doy, et vous demander justice de la mort d’Aristandre, que pour
        observer la promesse que je luy ay faite envers son homicide, et luy
        presenter ce que dans sa derniere volonté il a laissé par
        escrit, et à fin que je me puisse dire aussi juste observateur
        de ma parole, que son affection a esté inviolable. Mais soudain
        que je me suis presenté devant vous, et que j’ay voulu ouvrir la
        bouche pour accuser ceste meutriere, j’ay recogneu si veritables les
        paroles de mon frere, que non seulement j’excuse sa mort, mais encore
        j’en desire, et requiers une semblable. Ce sera donc, Madame, avec
        vostre permission, que je paracheveray. <pb n="88"/></p>
        <p>Et lors, faisant une grande reverence à Amasis, il choisit entre
        nous Silvie, et mettant un genouil en terre, il luy dit: Belle
        meurtiere, encor que sur ce beau sein il tombast une larme de
        pitié à la nouvell de la mort d’une personne qui
        vous estoit tant acquise, vous ne laisseriez d’en avoir aussi
        entiere, et honorable victoire. Toutesfois si vous jugez qu’à
        tant de flammes, que vous aviez allumées en luy, si peu d’eau ne
        seroit pas grand allegement, recevez pour le moins l’ardant baiser
        qu’il vous envoye, ou plustost son ame changée en ce baiser,
        qu’il remet en ceste belle main, riche à la verité des
        despouilles de plusieurs autres libertez, mais de nulle plus entiere que la sienne.</p>
        <p>A ce mot il luy baisa la main, et puis continua ainsi, apres s’estre
        relevé: Entre les papiers où Aristandre avoit mis sa
        derniere volonté nous avons trouvé cestuy-cy, et parce
        qu’il est cacheté de la façon que vous voyez, et qu’il
        s’adresse à vous, je le vous apporte avec la protestation, que
        par son testament il me commande de vous faire, avant que vous
        l’ouvriez. Que si vostre volonté n’est de luy accorder la
        requeste qu’il vous y fait, il vous supplie de ne la lire point, afin
        qu’en sa mort, comme en sa vie, il ne ressente les traits de vostre
        cruauté. Lors il luy presenta une lettre que Silvie
        troublée de cet accident eust refusé, sans le
        commandement qu’Amasis luy en fit. Et puis Guyemants reprit la parolle
        ainsi: J’ay jusques icy satisfait à la derniere volonté
        d’Aristandre, il reste que je poursuive sur son homicide sa cruelle
        mort. Mais si autresfois l’offense m’avoit fait ce commandement,
        l’amour à ceste heure m’ordonne, que ma plus belle vengeance
        soit le sacrifice de ma liberté, sur le mesme autel, qui fume
        encores de celle de mon frere, qui m’estant ravie, lors que je n
        respirois contre vous, que sang, et mort, rendra tesmoignage que
        justement tout œil qui vous void, vous dois son cœur pour tribut, et
        qu’injustement tout homme vit, qui ne vit en vostre service. Silvie
        confuse un peu de ceste rencontre, demeura assez long-temps à
        respondre, de sorte qu’Amasis prit le papier qu’elle avoit en la main,
        et ayant dit à Guyemants que Silvie luy feroit response, elle se
        tira à part avec quelques-unes de nous, et rompant le cachet,
        leut telles paroles. <pb n="89"/></p>
    </div>
    <div class="contentli">
        <milestone type="space"/>
        <head type="chapitre">LETTRE D’ARISTANDRE</head>
        <h3>A SILVIE</h3>
        <milestone type="space"/>
        <p>Si mon affection ne vous a peu rendre mon service
        agreable, ny mon service mon affection, que pour le moins, ou ceste affection vous rende
        ma mort pleine de pitié, ou ma mort vous asseure de la
        fidelitéde mon affection, et que comme nul n’ayma jamais tant de
        perfections, que nul aussi n’ayma jamais avec tant de passion. Le
        dernier tesmoignage que je vous en rendray, sera le don de ce que j’ay
        de plus cher apres vous, qui est mon frere; car je sçay bien
        que je le vous donne, puis que je luy ordonne de vousde vous voir,
        sçachant assez par experience, qu’il est impossible que cela
        soit sans qu’il vous ayme. Ne vueillez pas, ma belle meurtriere, qu’il
        soit heritier de ma fortune, mais ouy bien de celle que j’eusse peu
        justement meriter envers toute autre que vous. Celuy qui vous escrit,
        c’est un serviteur, qui pour avoir eu plus d’amour qu’un cœur
        n’estoit capable d’en concevoir, voulut mourir plustost que d’en
        diminuer.</p>
        <milestone type="space"/>
    </div>
    <div class="contentl">
        <p>Amasis appellant alors Silvie, luy demanda de quelle si
        grande cruauté elle avoitpeu user contre Aristrandre, qui l’eut conduit
        à ceste extremité. La nymphe rougissant luy respodit,
        qu’elle ne sçavoit dequoy il se pouvoit plaindre. Je veux, luy
        dit-elle, que vous receviez Guyemants en sa place. alors l’appellant
        devant tous, elle luy demanda s’il vouloit observer l’intention de son
        frere. Il respondit qu’ouy, pourveu qu’elle ne fut point contraire
        à son affection. Je prie ceste nymphe, dit alors Amasis, de vous
        recevoir en sa place, et que vous ayez meilleure fortune que luy. De
        vous recevoir, je le luy commande; pour la fortune dont il parle, ce
        n’est jamais la priere ny le commandement d’autruy, qui la peut faire,
        mais le propre merite, ou la fortune mesme. Guyemants apres avoir
        baisé la robbe à Amasis, en vint faire de mesme à
        la main de silvie, en signe de servitude; mais elle estoit si
        piquée contre luy, des reproches qu’il luy avoit faits, et de la
        declaration de son affection, que sans le commandement d’Amasis, elle
        le l’eust jamais permis.</p>
        <p>On commençoit à se retirer, quand Cliaman, qui revenoit
        de la chasse, fut adverty de ce nouveau serviteur de sa serviteur de sa
        maistresse, dequoy il fit ses plaintes si haut, qu’Amasis et Guyemants
        les ouyrent. Et parce qu’il ne sçavoit d’où cela
        procedoit, elle le luy declara. Et à peine avoit-elle
        parachevé, que Clidaman reprenant la parole, se plaignit qu’elle
        eust permis une chose tant à son desavantage, que c’estoit
        revoquer ses ordonnances, que le destin la luy avoit esleue, que nul ne
        la luy sçauroit ravir sans la vie: paroles qu’il
        proferoit avec affection et vehemence, parce qu’à bon
        escient il aimoit Silvie. Mais Guyemants, qui outre sa nouvelle amour
        avoit une si bonne opinion de soy mesme, qu’il n’eust voulu ceder
        à personne du monde, respondit, addressant sa parole à
        Amasis: Madame, on veut que je soit point serviteur de la belle
        Silvie. Ceux qui le requierent sçavent peu d’amour, autrement
        ils ne penseroit oas que vostre ordonnance, ny celle de tous les dieux
        ensemble, fust assez forte pour divertir de cours d’unne affection;
        c’est pourquoy je declare ouvertement, que si on me deffend ce qui m’a
        desja esté permis, je seray desobeissant, et rebelle, et n’y a
        devoir ny consideration qui me fasse changer. Et lors se tournant vers
        Clidaman: Je sçay le respect que je vous doy, mais je ressens
        aussi le pouvoir qu’amour a sur moy. Si le destin vous a donné
        à Silvie, sa beauté est celle qui m’a acquis: jugez
        lequel des deux dons luy doit estre plus agreable. Cidaman vouloit
        répondre, quand Amasis luy dit: Mon fils, vous auriez raison de
        vous douloir, si on alteroit nos ordonnances, mais on ne les intereese
        nullement; il vous a esté commandé de servir Silvie, et
        non pas deffendu aux autres. Les senteurs rendent plus d’odeur, eatant
        esmeues; un amant aussi, ayant un rival, rend plus de tesmoignages de ses merites.</p>
        <p>Ainsi ordonna Amasis. Et voilà Silvie bien servie; car
        Guyemants n’oublioit chose que son affection lui commandast, et
        Clidaman, à l’envi, s’estudioit de paroistre encor plus
        soigneux. Mais sur tout Ligdamon la servoit avec tant de discretion, et
        de respect, que le plus souvent il ne l’osoit aborder, pour ne donner
        cognoissance aux autres de son affection; et à mon gré
        son service estoit bien autant aymable que nul les autres, mais certes
        une fois il faillit de perdre patience. Il advint qu’amasis se trouva
        entre les mains une éguille faite en façon
        d’espée, dont Silvie avoit accoustumé de se reveler, et
        accommoder le poil, et voyant Clidaman assez pres d’elle, elle la luy
        donna pour la porter à sa maistresse, mais il la garda tout le
        jour, afin de mettre Guyemants en peine. Il ne se doutoit point de
        Ligdamon; et voyez comme bien souvent on blesse l’un pour l’autre, car
        le poison qui fut preperé pour Guyemants toucha tant au cœur
        à Ligdamon, que <pb n="91"/> ne pouvant le dissimuler, afin de n’en
        donner cognoissance, il se retira en son logis, où apres avoir
        quelque temps envenimé son mal par ses pensers, il print la
        plume, et m’escrivit tels vers.</p>
    </div>
    <div class="contentci">
        <milestone type="space"/>
        <head type="chapitre">MADRIGAL</head>
        <h3>SUR L’ESPÉE DE SILVIE</h3>
        <h3>entre les mains de Clidaman</h3>
        <milestone type="space"/>
        <p>Amour en trahision</p>
        <p>D’une meurtriere espée,</p>
        <p>Mais non passans raison,</p>
        <p>De mon bon-heur l’esperance a coupée;</p>
        <p></p>
        <p>Car ne pouvant payer</p>
        <p>Ma grande servitude,</p>
        <p>Par un digne loyer,</p>
        <p>Qui l’excusast de son ingratitude,</p>
        <p>Il veut me traiter finement,</p>
        <p>Plustost en soldat qu’en amant.</p>
        <milestone type="space"/>
    </div>
    <div class="contentl">
        <p>Et au bas de ces vers il adjousta ces paroles:</p>
        <milestone type="space"/>
    </div>
    <div class="contentci">
        <p>Il faut advouer, belle Leonide, que Silvie fait comme le soleil, qui jette
        indefferemment ses rayons sur les choses plus viles, aussi bien que sur les plus nobles.</p>
        <milestone type="space"/>
    </div>
    <div class="contentl">
        <p>Luy-mesme m’apporta ce papiers, et ne peus, quoy que je
        m’y estudiasse, y rien entendre, ny tirer de luy autre chose, sinon que Silvie luy
        avoit donné un grand coup d’espée; et, me laissant, s’en
        alla le plus perdu homme de la terre. Voyez comme Amour est artificieux
        blesseur, qui avec de si petites armes fait de si grands coup. Il me
        fascha de le voir en cet estat, et pour sçavoir s’il y avoit
        quelque chose de nouveau, j’allay trouver Silvie; mais elle me jura
        qu’elle ne sçavoit que ce pouvoit estre. En fin ayant
        demeuré quelque temps à relire ces vers, tout à
        coup elle porta la main à ses cheveux, et n’y trouvant son
        poinçon, elle se mit à sousrire, et dit que son
        poinçon estoit perdu, et que quelqu’un l’avoit trouvé, et
        qu’il falloit que Ligdamon le luy eust recogneu. A peine m’avoit-elle
        dit cela, que Clidaman entra dans la sale avec <pb n="92"/> ceste meurtriere
        espée en la main. Je la suppliay de ne luy laisser plus. Je
        verray, dit-elle, sa discretion, puis j’useray du pouvoir quw je doy
        avoir sur luy. Elle le faillit pas à son dessein, car d’abord
        elle luy dit: Voila une espée qui est à moy. Il
        respondit: Aussi est bien celuy qui la porte. – Je la veux avoir,
        dit-elle. – Je voudrois, respondit-il, que vous voulussiez de mesme
        tout ce qui est à vous. – Ne me la voulez-vous pas rendre? dit la
        nymphe. – Comment, repliqua-t’il, pourrois je vouloir quelque chose,
        puis que je n’ay point de volonté? – Et, luy dit-elle, qu’avez
        vous fait de celle que voous aviez? – Vous me l’avez ravie, dit-il, et
        à cette heure elle est changée en la vostre. – Puis donc,
        continua-t’elle, que vostre volonté n’est que la mienne, vous me
        rendrez ce poinçon, parce que je le veux. – Puis, dit-il, que je
        veux cela mesme que vous voulez, et que vous voulez avoir ce
        poiçon, il faut par necessité que je le vueille avoir
        aussi. Silvie sortit un peu. Mais enfin, dit-elle, je veux que vous me
        le donniez. – Et moy aussi, dit-il, je veux que me le donniez. Alors la
        nymphe estendit la main et le prit. Je ne vous refuseray jamais,
        dit-il, quoy que vous vueillez m’oster, et fut ce le cœur encores une fois.</p>
        <p>Ainsi Silvie receut son espée, et j’escrivis ce billet à Ligdamon.</p>
    </div>
    <div class="contentci">
        <milestone type="space"/>
        <head type="chapitre">BILLET DE LEONIDE</head>
        <h3>à Ligdamon.</h3>
        <milestone type="space"/>
        <p>Le bien que sans le sçavoir on avoit fait
        á vostre rival, le sçachant luy a esté ravy: jugez en quel terme sont
        ses affaires, puis que les faveurs qu’il a, procedent d’ignorance, et
        les desfaveurs de deliberation.</p>
        <milestone type="space"/>
    </div>
    <div class="contentl">
        <p>Ainsi Ligdamon fut guery, non pas de la mesme main, mais
        de mesme fer qui l’avoit blessé. Cependant l’affection de Guyemants vint
        à telle extremité, que peut-estr ne devoit-elle rien
        à celle d’Aristandre, d’autre costé Clidaman, sous la
        couverture de la courtoisie avoit laissé couler en son ame une
        tres ardante et tres veritable amour. Apres avoir entre eux plusieurs
        fois essayé à l’envy, qui seroit plus agreable à
        Silvie, et cogneu qu’elle les favrisoit, et deffavorisoit
        également, ils se resolurent un jour, parce que d’ailleurs ils
        s’entre-aimoyent fort, de sçavoir qui des deux estoit le plus
        aimé, et vindrent pour cet effet à Silvie de laquelle ils
        eeurent de si froides responses, qu’ils n’y peurent asseoir jugement.
        Alors par le conseil d’un druyde, qui peut-estre se faschoit <pb n="93"/> de
        voir deux telles personnes perdre si inutilement le temps, qu’ils
        pouvoient bien mieux employer pour la deffense des Gaules, que tant de
        barbares alloient inondant, ils vindrent à la fontaine de la
        Verité d’amour.</p>
        <p>Vous sçavez quelle est la proprieté de cste eau, et comme
        elle declare par force les pensées plus secrettes des amants;
        car celuy qui regarde dedans, y voit sa maistresse, et s’il est
        aimé, il se voit aupres, et si elle en aime quelqu’autre, c’est
        la figure de celuy là qui s’y voit. Or Clidaman fut le premier
        qui s’y presenta, il mit le genouil en terre, baisa le bord de la
        fontaine, et apres avoir supplié le demon du lieu de luy estre
        plus favorable qu’à Damon, il se panche un peu en dedans;
        incontinent Silvie s’y presente si belle et admirable, que l’amant
        transporté se baissa pour luy baiser la main, mais son
        contentement fut bien changé, quand il ne vid personne pres
        d’elle. Il se retira fort troublé, apres y avoir demeuuré
        quelque temps, et sans en vouloir dire autre chose, fit signe à
        Guyemants, qu’il y esprouvast sa fortune. Luy, avec toutes les
        ceremonies requises ayant fait sa requeste, jetta l’œil sur la fontaine
        ; mais il fut traité comme Clidaman, parce que Silvie seule se
        presenta, bruslant presque avec ses beaux yeux l’onde qui sembloit rire
        autour d’elle.</p>
        <p>Tous deux estonnez de ceste rencontre, en demanderent la cause à
        ce druyde, qui estoit tres-grand magicien. Il respondit que c’estoit,
        d’autant que Silvie n’aimoit encore personne, comme n’estant point
        capable de pouvoir estre bruslée, mais de brusler seulement. Eux
        qui ne se pouvoient croire tant deffavorisez, parce qu’ils s’y estoient
        presentez separez, y retournerent tous deux ensemble; et quoy que l’un
        et l’autre se panchast de divers costez, si est-ce que la nymphe y
        parut seule. Le duyde en souriant les vint retirer, leur disant qu’ils
        creussent pour certein n’estre point aimés, et que se pancher
        d’un costé et d’autre ne pouvoit representer leur figure dans
        ceste eau: Car il faut, disoit-il, que vous sçachiez, que tout
        ainsi que les autres eaux representent les corps qui luy sont devant,
        celle-cy represente les esprits. Or l’esprit qui n’est que la
        volonté, la memoire et le jugement, lors qu’il aime, se
        transforme en la chose aimée; et c’est pourquoy lors que vous
        vous presentez icy, elle reçoit la figure de vostre esprit, et
        non pas de vostre corps, et vostre esprit, estant changé en
        Silvie, il represente Silvie, et non pas vous. Que si Silvie vous
        aimoit, elle seroit changée aussi bien en vous, que vous en elle
        ; <pb n="94"/> et ainsi representant vostre esprit vous verriez Silvie, et
        voyant Silvie changée, comme je vous ay dit, par cet amour, vous
        vous y verriez aussi.</p>
        <p>Clidaman estoit demeuré fort attentif à ce discours, et
        considerant que la conclusion estoit une asseurance de ce qu’il
        craignoit le plus, de colere mettant l’espée à la main,
        en frappa deux ou trois coups de toute sa force sur la marbre de la
        fontaine; mais son espée ayant au commencement resisté,
        en fin se rompit par le milieu, sans laisser presque marque de ses
        corps. Et parce qu’il estoit resolu en toute façon de rompre la
        pierre, imitant en cela le chien en colere, qui mord le caillou que
        l’on luy a jetté, le druyde luy fit entendre qu’il se
        travailloit en vain, d’autant que cet enchantement ne pouvoit prendre
        finnpar force, mais par extremité d’amour; que toutesfois, s’il
        vouloit le rendre inutile, il en sçavoit le moyen.</p>
        <p>Clidaman nourrissoit pour rareté dans de grandes cages de fer,
        deux lyons, et deux licornes, qu’il faisoit bien souvent combattre
        contre diverses sortes d’animaux. Or ce druyde les luy demanda pour
        gardes de ceste fontaine, et les enchanta de sorte, qu’encor qu’ils
        fussent mis en liberté, ils ne pouvoit abandonner
        l’entrée de la grotte, sinon quand ils alloient chercher
        à vivre, car en ce temps-là, il n’y en demeuroit que
        deux. Et depuis n’ont fait mal à personne qu’à ceux qui
        ont voulu essayer la fontaine; mais ils assaillent ceux-là avec
        tant de fuire, qu’il n’y a point d’apparence que l’on s’y hazarde, car
        les lyons sont si garands et affreux, ont lesongles si longs et si
        tranchans, sont si legers et adroits, et si animez à ceste
        deffense, qu’ils font des effets incroyables. D’autre costé les
        licornes ont la corne si pointure et si fort, qu’elles perceroient un
        rocher, et heurtent avec tant de force et de vitesse, qu’il n’y a
        personne qui les puisse éviter. Aussi tost que ceste garde fut
        ainsi disposé, Clidaman et Guyemants partirent si secrettement,
        qu’Amasis ny Silvie n’en sceurent rien, qu’ils ne fussent desja bien
        loing. Ils allerent trouver Meroüée et Childeric, car on
        nous a dit depuis, que se voyants également traitez de l’amour,
        ils voulurent essayer, si les armes leur seroient également favorables.</p>
        <p>Ainsi, gentil berger, nous avons perdu la commodité de ceste
        fontaine, qui découvroit si bien les cachettes des
        pensées trompeuses, que si tous eussent été comme
        Ligdamon, ils ne nous l’eussent pas fait perdre; car lors que je sceus
        que Clidaman et Guyemants s’y en alloit, je luy conseillay d’estre le
        tiens, m’as- <pb n="95"/> seurent qu’il seroit le plus fovorisé. Mais
        il me fit une telle response: Belle Leonide, je conseilleray tousjours
        à ceux qui sont en doute de leur bien, ou de leur mal, qu’ils
        hazardent quelquesfois d’en sçavoir la verité; mais ne
        seroit-ce folie à celuy qui n’a jamais peu concevoir aucune
        esperance de ce qu’il desire, de rechercher une plus seure cognoissance
        de son desastre? Quant à moy, je ne suis point en doute, si la
        belle Silvie m’aime, ou non, je n’en suis que trop asseuré, et
        quand je voudray en sçavoir d’avantage, je ne le demanderay
        jamais qu’à ses yeux, et à ses actions. Depuis ce temps
        là son affection est allée croissant, tout ainsi que le
        feu où l’on met du bois; car c’est le propre de la pratique, de
        rendre ce qui plaist plus agreable, et ce qui ennuye plus ennuyeux, et
        Dieu sçait, comme ceste cruelle l’a tousjours traité. Le
        moment est á venir, auquel elle l’a jamais voulu voir sans
        desdain, ou cruauté; et ne sçay, quant à moi,
        comme un homme genereux a eu tant de patience, puis qu’en verité
        les offenses qu’elle luy a faites, tiennent plustost de l’outrage que de la rigueur.</p>
        <p>Un jour qu’il la rencontra qu’elle s’alloit promener seule avec moy,
        parce qu’il a la voix fort agreable, et que je le priay de chanter, il dit tels vers:</p>
    </div>
    <div class="contentci">
        <milestone type="space"/>
        <head type="chapitre">CHANSON</head>
        <h3>SUR UN DÉSIR</h3>
        <milestone type="space"/>
        <p>Quel est ce mal qui me travaille,</p>
        <p>Et ne veut me donner loisir</p>
        <p>De trouver remede qui vaille?</p>
        <p>Hélas! c’est un ardant desir,</p>
        <p>Qui comme un feu tousjours aspire</p>
        <p>Au lieu plus haut et mal-aisé:</p>
        <p>Car le bien que plus je desire,</p>
        <p>C’est celuy qui m’est refusé.</p>
        <milestone type="space"/>
        <p>Ce desir eut dés sa naissance</p>
        <p>Et pour sa mere et pour sa sœur,</p>
        <p>Une temeraire esperance,</p>
        <p>Qui presque le fit possesseur;</p>
        <p>Mais comme le cœur d’une femme</p>
        <p>N’est pas en amour arresté, <pb n="96"/></p>
        <p>Le desir me demeure en l’ame,</p>
        <p>Bien que l’espoir m’en soit osté.</p>
        <milestone type="space"/>
        <p>Mais si l’esperance est esteinte,</p>
        <p>Pourquoy, desir, t’efforces-tu</p>
        <p>De faire une plus grande atteinte?</p>
        <p>C’est que tu nays de la vertu,</p>
        <p>Et comme elle est tousjours plus forte,</p>
        <p>Et sans faveurs et sans appas,</p>
        <p>Quoy que l’esperance soit morte,</p>
        <p>Desir, pourtant tu ne meurs pas.</p>
        <milestone type="space"/>
    </div>
    <div class="contentl">
        <p>Il n’eust point si tost achevé, que Silvie reprit
        aussi: Hé! dites moy, Ligdamon, puis que je ne suis pas cause de
        vostre mal, pourquoy vous en prenez-vous à moy? C’est vostre
        desir que vous devez accuser, car c’est luy qui vous travaille
        vainement. Le passionné Ligdamon respondit: Le desir est celuy
        certes qui me tourmente, mais ce n’est pas luy qui en doit estre
        blasmé, c’est ce qui le faist naistre, ce sont les vertus et les
        perfections de Silvie. – Si les desirs, repliqu-t’elle, ne sont
        desreglez, ils ne tourmentent point, et s’ils sont desreglez, et qu’ils
        transportent au delà de la raison, ils doivent naistre d’autre
        objet que de la vertu et ne sont point vrays enfans d’un tel pere, puis
        qu’ils ne luy ressemblent point. – Jusques icy, respondit Ligdamon, je
        n’ay point ouy dire que l’on desavouast un enfant pour ne ressembler
        à son pere. Et toutesfois les extremes desirs ne sont point
        contre la raison: car n’est-il pas raisonnable de desirer toutes
        choses bonnes, selon le degré de leur bonté? Et par
        ainsi une extreme beauté sera raisonnablement aimé en
        extremité; que s’l les faut en quelque chose blasmer, on ne
        sçauroit dire qu’ils soyent contre raison, mais outre la raison.
        – Cela suffit, repliqua ceste cruelle, je ne suis point plus
        raisonnable que la raison; c’est pourquoy je ne veux advouer pour mien ce qui
        l’outrepasse. A ce mot, pour ne luy laisser le moyen de luy respondre,
        elle alla rencontrer quelques-unes de ses compagnes qui nous avoyent suivies.</p>
        <p>Une fois qu’Amasis revenoit de ce petit lieu de Montbrison, où
        le beauté des jardins de la solitude l’avoient plus long-temps
        arrestée qu’elle ne pensoit, la nuict la surprit en revenant
        à Marcilly. Et parce que le soir estoit assez frais, je luy
        allois demandant par les chemin, expressement pour le faire parler
        devant sa mais- <pb n="97"/> tresse, s’il ne sentoit point la fraischeur et
        l’humidité du serain. A quoy il me respondit, qu’il y avoit long
        temps, que le froid, ny le chaud exterieur ne luy pouvoient quiere
        faire de mal. Et luy demandant pourquoy, et quelle estoit sa recepte:
        A l’un , me respondit-il, j’oppose aes desirs ardents, et à
        l’autre mon espoir gelé. – Si cela est, luy repliquay-je
        soudain, d’où vient que je vous oys si souvent dire que vous bruslez, et
        d’autres fois que vous gelez? – Ah! me respondit-il avec un grand
        souspir, courtoise nymphe, le mal dont je me plains, ne me tourmente
        pas par dehors; c’est au dedans, et encores si profondement, que je
        n’ay cachette en l’ame si reculée, où je n’en ressente la
        douleur. Car il faut que vous sçachiez, qu’en tout autre, le
        feu, et le froid sont incompatibles ensemble; mais moy, j’ay dans le
        cœur continuellement le feu allumé, et la froid glace, et en
        ressens sans soulagement le seule incommodité.</p>
        <p>Silvie ne tarda plus longuement à luy faire ressentir ses
        cruautez accoustumées que jusqu’à la fin de cette parole.
        Encores crois-je qu’elle ne luy donna pas mesme du tout le loisir de la
        proferer, tant elle avoit d’envie de lui faire esprouver ses pointures,
        veu que se tournant vers moy, comme sousriant, elle dit, en panchant
        desdaigneusement la teste de son costé: O que Ligdamon est
        heureux d’avoir, et le chaud, et le froid quand il veut! Pour le moins
        il n’a pas de quoy se plaindre, ny de ressentir beaucoup
        d’incommoditez, car si la froideur de son espoir le gele, qu’il se
        rechauffe en l’ardeur de ses desirs; que si ses desirs trop ardents le
        bruslent, qu’il se refroidisse aux glaçons de ses espoirs. – Il
        est bien necessaire, belle Silvie, respondit Ligdamon, que j’use de ce
        remede pour me maintenir, autrement il y a long temps que je ne serois
        plus, mais c’est bien peu de soulagement à un si grand feu. Tant
        s’en faut, la cognoissance de ces choses m’est une nouvelle blesseure
        qui m’offense, d’autant plus qu’en la grandeur de mes desirs, je cognoy
        leur impuissance, et en leur impuissance leur grandeur. – Vous
        figurerez, repliqua la nymphe, vostre mal tel que vous voudrez,
        si ne croiray-je jamais que le froid estant si pres du chaud, et le
        chaud si pres du froid, l’un ny l’autre permette à son voisin
        d’offenser beaucoup. – A la verité, respondit Ligdamon, me faire
        brusler et geler en mesme temps, n’est pas une des moindres merveilles
        qui procedent de vous; mais celle-cy est bien plus grande, que c’est
        de vostre glace, que procede ma chaleur, et de ma chaleur vostre glace.
        – Mais il est encor plus merveilleux de voir qu’un <pb n="98"/> homme puisse
        avoir de semblables imaginations, adjousta la nymphe; car elles
        conçoivent des choses tant impossibles, que celui qui les
        croioit, pourroit estre autant taxé de peu de jugement, que
        vous, en les disant, de peu de verité. – J’advoue, respondit-il,
        que mes imagination conçoivent des choses du tout impossibles;
        mais cela procede de mon trop d’affection, et de vostre trop de
        cruauté, et comme cela est un de vos moindres effects, aussi ce
        que vous me reprochez, n’est un de mes moindres tourments. – Je croy,
        advousta.t’elle, que vos tourmens, et mes effects, sont en leur plus
        grande force en vos discours. – Malaisément, respondit Ligdamon,
        pourroit-on bien dire ce qui ne se peut bien ressentir. –
        Mal-aisément, repliqua la nymphe, peuvent avoir cognoissance
        les sentiments des vaines idées d’une malade imagination. – Si
        la verité, adjousta Ligdamon, n’accompagnoit ceste imagination,
        à peine aurois-je tant de besoin de vostre compassion. – Les
        hommes, repondit la nymphe, font leurs trophées de nostre honte.
        – Ne fissiez vous point mieux, respondit-il, les vostres de nostre
        perte? – Je ne veis jamais, repliqua Silvie, des personnes tants
        perdues, qui se touvassent si bien que vous faites tous.</p>
        <p>Puis je vous raconte des cruautez de ceste nymphe, et des patiences de
        Ligdamon, et plus il m’en revient en la memoire. Quand Clidaman s’en
        fut allé, comme je vous ay dit, Amasis voulut luy envoyer apres
        la pluspart des jeunes chevaliers de ceste contrée, sous la
        charge de Ligdamon, afin qu’il fust tenu de Meroüée pour
        tel qu’il estoit. Entre autres Ligdamon, comme tres-gentil chevalier,
        n’y fut point oublié, mais ceste cruelle ne voulut jamais luy
        dire adieu, feignant de se trouver mal; luy toutesfois, qui ne s’en vouloit point
        aller sans qu’elle le sceust en quelque sorte, m’escrivit tels vers.</p>
    </div>
    <div class="contentci">
        <milestone type="space"/>
        <head type="chapitre">SUR UN DEPART</head>
        <milestone type="space"/>
        <p>Amour, pourquoy, puis que tu veux</p>
        <p>Que je brusle de tant de feux,</p>
        <p>Faut-il que j’esloigne Madame?</p>
        <milestone type="space"/>
        <p>Je luy respondis.</p>
        <milestone type="space"/>
        <p>Pour faire en elle quelque effait,</p>
        <p>Ne sçais-tu qu’en la cendre naist</p>
        <p>Le Phœnix qui meurt en la flamme? <pb n="99"/></p>
        <milestone type="space"/>
    </div>
    <div class="contentl">
        <p>Il eust esté trop heureux de ceste response; mais
        ceste cruelle m’ayant trouvé que
        j’escrivois, et ne voulant, ny luy faire du bien, ny permettre qu’qutre
        luy en fist, me ravit la plume à toute force de la main, me disant que les flatteries
        que je faisois à Ligdamon, estoyent cause de la continuation de ses folies, et qu’il avoit plus
        à se plaindre de moy, que d’elle. Pour la fin elle luy escrivit.</p>
    </div>
    <div class="contentci">
        <milestone type="space"/>
        <head type="chapitre">RESPONSE DE SILVIE</head>
        <milestone type="space"/>
        <p>Le Pœnix de la cendre sort,</p>
        <p>Parce qu’en la flamme il est mort.</p>
        <p>L’absence en l’amour est mortelle,</p>
        <p>Si la presence n’a rien peu.</p>
        <p>Jamais par le froid n’est rompu</p>
        <p>Le glaçon qu’un feu ne degelle.</p>
        <milestone type="space"/>
    </div>
    <div class="contentl">
        <p>Vous pouvez penser avec quel contentement il partit. Il
        fut fort à propos pour luy d’avoir accoustumé de longue main
        semblables coups, et qu’il se ressouvint, que les deffaveurs qui
        partent de celles que l’on sert, doivent le plus souvent tenir lieu de
        faveurs. Et me souvient que sur ce discours, il se disoit le plus
        heureux amant du monde, puis que les ordinaires deffaveurs qu’il
        recevoit de Silvie, ne pouvoyent le mettre en doute, qu’elle n’eust
        beaucoup de memoire de luy, et qu’elle ne le recogneust pour son
        serviteur, et que puis qu’ele ne traittoit point de ceste sorte avec
        les autres, qui ne luy estoient point particulierement affectionnez, il
        faisoit croire que ceste monnoye estoit celle, dont elle payoit ceux
        qui estoient à elle, et que telle qu’elle estoit, il la falloit
        cherir, puis qu’elle avoit ceste marque. Et sur ce sujet, il m’envoya
        ces vers avant que partir.</p>
    </div>

    <div class="contentci">
        <milestone type="space"/>
        <head type="chapitre">SONNET</head>
        <milestone type="space"/>
        <p>Elle le veut ainsi, ceste beauté supreme,</p>
        <p>Que ce soit l’impossible, et non ce que je puis,</p>
        <p>Qui luy fasse l’esay de ce que je luy suis?</p>
        <p>Et bien, elle le veut, et je le veux de mesme. <pb n="100"/></p>
        <milestone type="space"/>
        <p>Enfin elle verra que mon amour extreme,</p>
        <p>En sa source ressemble à la source du puis,</p>
        <p>Car plus elle voudra m’espuiser par ennuis,</p>
        <p>Et puis elle verra qu’infiniment je l’ayme.</p>
        <milestone type="space"/>
        <p>La source qui produit ma belle affection,</p>
        <p>Est celle-là sans plus de sa perfection,</p>
        <p>Eternelle en effect, comme elle est eternelle.</p>
        <milestone type="space"/>
        <p>Donc, essays rigoureux de mon cruel destin,</p>
        <p>Puisez incessamment, mon amour est sans fin</p>
        <p>Et plus vous puiserez, plus elle sera belle.</p>
        <milestone type="space"/>
    </div>
    <div class="contentl">
        <p>Leonide eust continué son discours, n’eust
        esté que de loing elle vid venir Galathée, qui apres avoir demeuré
        longuement seule, et ne pouvant plus long temps se priver de la veue du
        berger, s’estoit habillée le mieux à son advantage, que
        son miroir luy avoit sceu conseiller, et s’en venoit sans autre
        compagnie que du petit Meril. Elle estoit belle et bien digne d’estre
        aimée d’un cœur qui n’eust point eu d’autre affection. En ce
        mesme temps, pour la confusion que l’eau avoit mise en l’estomach
        de Celadon, il se trouva fort mal; de sorte qu’à l’abord
        de la nymphe, ils furent contraints de se retirer, et le berger peu apres se mit
        au lict, où il demeura plusieurs jours tombant et se relevant de ce mal sans
        pouvoir estre, ny bien malade, ni bien guery. <pb n="101"/></p>
    </div>

</body><back>
<div>
<p/>
</div>
</back></text></TEI>
