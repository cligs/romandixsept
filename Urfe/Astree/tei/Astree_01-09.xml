<?xml version="1.0" encoding="UTF-8"?>
<?xml-model href="https://raw.githubusercontent.com/cligs/reference/master/tei/standard/cligs.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Première partie – Livre IX</title>
                <title type="partie">01</title>
                <title type="livre">09</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="publicdomain">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA PREMIÈRE PARTIE D’ASTRÉE</head>
        <head type="chapitre">LE NEUFIESEME LIVRE</head>
        <milestone type="space"/>
        <p>Leonide cependant arriva en la maison d’Adamas, et luy
        ayant fait entendre que Galathée avoit infiniment affaire de luy, et pour
        un sujet fort pressé, qu’elle luy diroit par les chemins, il
        resolut, pour ne luy desobeir, de partir aussi tost que la lune
        esclaireroit, qui pouvoit estre une demie heure avant jour. En ceste
        resolution, aussi tost que la clairté commença de paroistre, ils se
        mirent en chemin, et lors qu’ils furent au bas de la colline, n’ayant
        plus qu’une plaine qui les conduisoit au palais d’Isoure, la nymphe, à
        la requeste de son oncle, reprit la parole de ceste sorte:</p>
        <milestone type="space"/>
        <milestone type="space"/>
        <head type="chapitre">HISTOIRE DE GALATHÉE ET LINDAMOR</head>
        <milestone type="space"/>
        <p>Mon pere [car elle l’apelloit ainsi] ne vous estonnez
        point, je vous supplie, d’ouïr ce que j’ay à vous dire, et
        lors que vous en aurez occasion, ressouvenez-vous que ce mesme amour en est cause,
        qui autresfois vous a poussé à semblables ou plus
        estranges accidents. Je n’oserois vous en parler, si je n’en avois
        permission, voire s’il ne m’avoit esté commandé; mais
        Galathée, à qui cet affaire touche, veut bien, puis
        qu’elle vous a esleu pour medecin de son mal, que vous en
        sçachiez, et la naissance et le progrez. Toutesfois elle m’a
        commandé de tirer parole de vous, que vous n’en direz jamais rien.</p>
        <p>Le druyde qui sçavoit quel respect il devoit à sa
        dame [car pour telle la tenoit-il] luy respondit, qu’il avoit assez de
        prudence pour celer ce qu’il sçavoit importer à
        Galathée, et qu’en cela la promesse estoit superflue. <pb n="324"/></p>
        <p>Sur ceste asseurance, continua Leonide, je paracheveray donc de vous
        dire ce qu’il faut que vous sçachiez.</p>
        <p>Il y a fort long temps que Polemas devint amoureux de
        Galathèe. De dire comme cela advint, il seroit inutile; tant y
        a qu’il l’aima de sorte, qu’à bon escient on l’en pouvoit dire
        amoureux. Ceste affection passa si avant, que Galathée mesme ne
        la pouvoit ignorer. Tant s’en faut, en particulier elle luy fit
        plusieurs fois paroistre de n’avoir point son service desagreable, ce
        qui le lia si bien, que rien depuis ne l’en a jamais peu distraire. Et
        c’est sans doute que Galathée avoit bien quelque occasion de
        favoriser Polemas, car il estoit homme qui meritoit beaucoup. Pour sa
        race, il est, comme vous sçavez, de cet ancien tige de Surieu,
        qui en noblesse ne cede pas mesme à Galathée. Quant
        à ce qui est de sa personne, il est fort aggreable, ayant et le
        visage et la façon assez capable de donner de l’amour. Sur tout
        il a beaucoup de sçavoir, faisant honte en cela aux plus
        sçavans. Mais à qui vay-je racontant toutes ces choses?
        Vous les sçavez, mon pere, beaucoup mieux que moy. Tant y a que
        ces bonnes conditions le rendoient tellement recommandable, que
        Galathée le daigna bien favoriser plus que tout autre qui pour
        lors fust à la cour d’Amasis. Toutefois ce fut avec tant de
        discretion, que personne ne s’en prit jamais garde. Or Polemas, ayant
        ainsi le vent favorable, vivoit content de soy-mesme, autant qu’une
        personne fondée sur l’esperance le peut estre.</p>
        <p>Mais cest inconstant amour, ou plustost ceste inconstante
        fortune, qui se plaist au changement, voire qui s’en nourrit, voulut
        que Polemas, aussi bien que le reste du monde, ressentist quelles sont
        les playes qui procedent de sa main. Vous pourrez vous ressouvenir,
        qu’il y a quelque temps qu’Amasis permit à Clidaman de nous
        donner à toutes des serviteurs. De ceste occasion comme d’un
        essaim, sont sortis tant d’amours, qu’outre que toute nostre cour en
        fut peuplée, tout le pais mesme s’en ressentit. Or entr’autres
        par hazard Lindamor fut à donné à
        Galathée: il avoit beaucoup de merites, toutesfois elle le
        receut aussi froidement que la cermonie de ceste feste le luy pouvoit
        permettre. Mais luy qui peut-estre des-jà auparavant avoit eu
        quelque intention, qu’il n’avoit pas osé faire paroistre outre
        les bornes de sa discretion, fut bien aise que ce subjet se presentast
        pour esclorre les beaux desseins qu’amour luy avoit fait concevoir, et
        de donner naissance sous le voile de la fiction à de tres-veritables passions.</p>
        <p>Si Polemas ressentit le commencement de ceste nouvelle amitié,
        <pb n="325"/> le progrez luy en fut encore plus ennuyeux; d’autant
        que le commencement estoit convert de l’ombre de la courtoisie, et de
        l’exemple de toutes les autres nymphes, si bien qu’encor que
        Galathée le receust avec quelque apparence de douceur,
        cela par raison ne le pouvoit offenser, puis qu’elle y estoit
        obligée par la loy qui estoit commune. Mais quand ceste
        recherche continua, et plus encor, quand passant les bornes de la
        courtoisie, il vid que c’estoit commune. Mais quand ceste recherche
        continua, et plus encor, quand passant les bornes de la courtoisie, il
        vid que c’estoit à bon escient, ce fut lors qu’il ressentit les
        effets que la jalousie produit en une ame qui aime bien.</p>
        <p>Galathée de son costé n’y pensoit point, ou pour le moins
        ne croyoit pas en venir si avant; mais les occasions, qui , comme
        enfilées, se vont trainant l’une l’autre, l’emporterent si
        avant, que Poblemas pouvoit bien estre excusé en quelque sorte,
        s’il se laissoit blesser à un glaive si trenchant, et si la
        jalousie pouvoit plus que l’asseurance que ses services luy donnoient.
        Lindamor estoit gentil et n’y avoit rien qui se peust desirer en une
        personne bien née, dont il ne se peust contenter: courtois
        entre les Dames, brave entre les guerriers, plein de valeur et de
        courage, autant qu’autre qui ait esté en nostre cour dés
        plusieurs années. Il avoit esté jusques en l’aage de
        vingt et cinq ans, sans ressentir les effets qu’amour a
        accoustumé de causer dans les cœurs de son aage, non que de son
        naturel il ne fust serviteur des dames, ou qu’il eust faute de courage
        pour en hazarder quelqu’une. Mais, pour s’estre tousjours occupé
        à ces exercices, qui esloigenent l’oisiveté, il n’avoit
        donné loisir à ses affections de jetter leurs racines en
        son ame; car, dés qu’il peut porter le faix des armes,
        poussé de cet instinct genereux, qui porte les courages nobles
        aux plus dangereuses entreprises, il ne laissa occasion de guerre,
        où il ne rendist tesmoinage de ce qu’il estoit. Depuis, estant
        revenu voir Clidaman, pour luy rendre le devoir à quoy il luy
        estoit obligé, en mesme temps il se donna à deux,
        à Clidaman, comme à son seigneur, et à
        Galathée, comme à sa dame, et à l’un et à
        l’autre sans l’avoir desseigné. Mais la courtoisie du jeune
        Clidaman, et les merites de Galathée avoient des aymans de vertu
        trop puissants, pour ne l’attirer à leur service.</p>
        <p>Voilà donc, comme je vous disois, Lindamor amoureux, mais de
        telle sorte, que son affection ne se pouvoit plus couvrir du voile de
        la courtoisie. Polemas, comme celuy qui y avoit interest, le recogneust
        bien tost. Toutesfois, encor qu’ils fussent amis, si ne luy en fit-il
        point de semblant; au contraire, se contraire, se cachant
        entierement <pb n="326"/> à luy, il ne taschoit que de
        s’assuerer d’avantage de ceste amour, afin de la ruiner par tous les
        artifices qu’il pourroit, comme il l’essaya depuis. Et parce que,
        dés le retour de Lindamor, il avoit, comme je vous disoi, fait
        profession d’amitié avec luy, il luy fut aisé de continuer.</p>
        <p>En ce temps, Clidaman commença de se plaire aux tournois et aux
        joustes, où il reussissoit fort bien, à ce que l’on
        disoit, pour son commencement. Mais sur tous Lindamor emportoit
        tousjours la gloire du plus adroit et du plus gentil, dont Polemas
        portoit une si grande peine, qu’il ne pouvoit dissimuler sa mauvaise
        volonté, et pensant, s’il faisoit ses parties avec luy, d’en
        emporter la plus grande gloire, parce qu’il estoit plus aagé et
        de plus longue main à la Cour, il estoit tousjours dans tous les
        desseins de son rival. Mais Lindamor, qui ne se doutoit point de
        l’occasion qui le luy faisoit faire, y alloit sans contrainte, et cela
        rendoit ses actions plus agreables; ce que ne faisoit pas Polemas, qui
        avoit un dessein caché, où il falloit qu’il usast
        d’artifice, de sorte qu’il luy servoit presque de lustre. Et mesmes, le
        dernier des Bacchanales, que le jeune Clidaman fit un tournoy, pour
        soustenir la beauté de Silvie, Guiemants et Lindamor firent tout
        ce que des hommes pouvoient faire: mais entre tous, Lindamor y eut
        tant de grace et tant de bon-heur, que quand Galathée n’en eust
        point esté le juge, Amour toutesfois eust donné l’arrest
        contre Polemas. La nymphe qui commençoit d’avoir des yeux aussi
        bien pour le reste des hommes, que jusques alors elle n’en avoit eu que
        pour Polemas, ne peut s’empescher de dire beaucoup de choses à
        l’advantage de Lindamor.</p>
        <p>Et voyez comme l’Amour se joue et se mocque de la prudence des amants!
        Ce que Polemas avec tant de soing et d’artifice, va recherchant pour
        s’avantager par dessus Lindamor, luy nuit le plus, et le rend presque
        son inferieur; car chacun faisant comparaison des actions de l’un et
        de l’autre, y trouvoit tant de difference, qu’il eust mieux valu pour
        luy, ou de n’y point assister, ou qu’il s’en fust declaré ennemy
        tout à fait. Ce fut ce soir mesme que Lindamor, poussé de
        son bon demon [je croy quant à moy, qu’il y a des jours heureux
        et d’autres malheureux] se declara à bon escient serviteur de la
        belle Galathée. Mais l’occasion aussi luy fut toute telle qu’il
        eust sceu desirer; car dansant ce bal, que les Francs ont nouvellement
        apporté de Germanie, auquel l’on va dérobant celle que
        l’on veut, conduit d’amour, mais beaucoup plus
        poussé <pb n="327"/> à ce que je croy du destin, il
        desroba Galathée à Polemas, qui plus attentif à
        son discours qu’au bal, n’y prenoit pas grade, et alloit à
        l’heure mesme reprochant à la nymphe la naissante amitié
        qu’il prevoyoit de Lindamour. Elle qui n’y avoit point encor
        pensé à bon escient, s’offensa de ce discours, et recent
        si mal ses paroles, qu’elles luy rendirent celles de Lindamor d’autant
        plus agreables qu’il luy sembloit en cela se venger de ce soupçonneux.</p>
        <p>Ce qui m’en fait parler ainsi, c’est que nul ne le peut mieux
        sçavoir que moy qui semble avoir esté destinée
        pour ouyr toutes ses amours; car soudain que nous fusmes
        retirées, et que Galathée fut dans le lict, elle me
        commanda de demeurer au chevet pour luy tenir la bougie. C’estoit lors
        qu’elle lisoit les depesches qui luy venoient, et mesme celles qui
        estoient d’importance: ce soir, elle en fit le semblant, pour donner
        occasion aux nymphes de la laisser seule. Et quand elles furent toutes
        sorties, elle me commanda de fermer la porte, puis me fit asseoir sur
        le pied du lict, et apres avoir un peu sousry, elle me dit: Encor
        faut-il, Leonide, que vous riez de la gratieuse rencontre qui m’est
        advenue au bal. Vous sçavez qu’il y a des-jà quelque
        temps que Polemas a pris volonté de me servir, car je ne le vous
        ay point celé. Et d’autant qu’il me sembloit qu’il vivoit envers
        moy avec tant d’honneur et de respect, il ne faut point en mentir, son
        service ne m’a point esté des agreable, et je l’ay receu avec un
        peu plus de bonne volonté, que des autres de ceste cour, non
        toutesfois qu’il y ait eu aucun amour de mon costé. Je ne veux
        pas dire, que peut-estre, comme l’amour flatte tousjours ses malades
        d’esperance, il ne se soit figuré ce qu’il a desiré;
        mais la verité est que je n’ay jamais encores jugé qu’il
        eust pour moy quelque chose capable de m’en donner. Je ne sçay
        ce qui pourroit advenir, et m’en remets à ce qui en sera, mais
        pour ce qui est jusques icy, il n’y a aucune apparence.</p>
        <p>Or Polemas qui a veu que j’oyois ce qu’il me vouloit dire, et que je
        l’escoutois avec patience, rendu d’autant plus hardy, qu’il ne
        remarquoit point que je vesquisse avec aucun autre de ceste sorte, a
        passé si outre, qu’il ne sçait plus ce qu’il fait, tant
        il est hors de soy. Et de faict, ce soir, il a dansé avec moy
        quelque temps, au commencement si resyeur, que j’ai esté
        contrainte, sans y penser, de luy demander ce qu’il avoit: Ne vous
        déplaira-t-il point, m’a-t’il dit, si je le vous decouvre? –
        Nullement, luy ay-je respondu, car je ne demande jamais chose que je ne
        veuille sçavoir. Sur ceste asseurance il a poursuivy: Je vous
        diray, madame, qu’il n’est pas<pb n="328"/> en ma puissance de ne
        resver à des actions que je voy d’ordinaire devant mes yeux, et
        qui me touchent si vivement, que si j’en avois aussi bien l’asseurance,
        que je n’en ay que le soupçon, je ne sçay s’il y auroit
        quelque chose assez forte, pour me retenir en vie.</p>
        <p>Sans mentir, j’estois encor si peu advisée, que je ne
        sçavois ce qu’il vouloit dire; toutesfois, me semblant que son
        amitié m’obligeoit à quelque sorte de curiosité,
        je luy ay demandé quelles actions c’estoient qui le touchoient
        si vivement. Alors s’arrestant un peu, et m’ayant regardée ferme
        quelque temps, il m’a dit: Est-il possible, madame, que sans fiction
        vous me demandiez que c’est? –Et pourquoy, lui ay-je respondu, ne
        voulez-vous pas que je le puisse faire? –Parce, a-t-il
        adjousté, que c’est à vous à qui toutes ces choses
        s’adressent, et que c’est de vous aussi d’où elles procedent.</p>
        <p>Et lors, voyant que je ne disois mot, car je ne sçavois ce qu’il
        vouloit dire, il a recommencé à marcher, et m’a dit: Je
        ne veux plus que vous puissiez faindre en cest affaire sans rougir, car
        resolument je me veux forcer de la vous dire, quoy que le discours m’en
        deust couster la vie. Vous sçavez, madame, avec quelle
        affection, depuis que le Ciel me rendit vostre, j’ay tasché de
        vous rendre preuve que j’estois veritablement serviteur de la belle
        Galathée. Vous pouvez dire, si jusques icy vous avez recogneu
        quelque action des miennes tendre à autre fin, qu’à celle
        de vostre service, si tous mes desseins n’ont pris ce poinct pour leur
        but, et si tous mes desirs parvenans là, ne se sont monstrez
        satisfaits et contents. Je m’asseure que si ma fortune me nie de
        meriter quelque chose d’avantage en vous servant, que pour le moins
        elle ne me refusera pas ceste satisfaction de vous, que vous advouerez
        que veritablement je suis vostre, et à nulle autre qu’à
        vous. Or si cela est, jugez quel regret doit estre le mien apres tant
        de temps dépendu, pour ne dire perdu, lors que [s’il y avoit
        quelque raison en amour] je devrois plus raisonnablement attendre
        quelque loyer de mon affection, je vois en ma place un autre
        favorisé, et heritier, pour dire ainsi, de mon bien avant ma
        mort. Excusez moy, si j’en parle de ceste sorte, l’extreme passion
        arrache ces justes plaintes de mon ame, qui encore qu’elle le vueille,
        ne peut les taire d’avantage, voyant celuy qui triomphe de moy, en
        avoir acquis la victoire plus par destin, que par merite.</p>
        <p>C’est de Lindamor, de qui je vous parle, Lindamor, de qui le service
        est d’autant plus heureusement receu de vous, qu’il me<pb n="329"/> cede,
        et en affection, et en fidelité. Mon grief n’est pas pour
        le voir plus heureux, qu’il n’eust osé southaiter, mais ouy bien
        de le voir heureux à mes despens. Excusez moy, madame, je vous
        supplie, ou plutost excusez la grandeur de mon affection, si je me
        plains, puis que ce n’est qu’une plus apparente preuve du pouvoir que
        vous avez sur vostre tres-humble serviteur. Et ce qui me fait parler
        ainsi, c’est pour remarquer que vous usez envers luy des mesmes
        paroles, et memes façons de traitter que vous souliez envers
        moy, à la naissance de vostre bonne volonté, et lors que
        vous me permistes de vous parler, et de pouvoir dire en moy-mesme, que
        vous sçaviez mon affection. Cela me met hors de moy-mesme, avec
        tant de violence, qu’à peine puis-je commander à ces
        furieux mouvemens que vous me faites, et que l’offense produit en mon
        ame, qu’ils n’en fassent naistre des effets au delà de la discretion.</p>
        <p>Il vouloit parler d’avantage, mais la passion en quoy il estoit, luy a
        si promptement osté la voix, qu’il ne luy a pas esté
        possible de continuer plus outre. Si je me suis offensée de ses
        paroles, vous le pouvez juger, car elles estoient, et temeraires, et
        pleines d’une vanité qui n’estoit pas supportable. Toutesfois,
        à fin de ne donner cognoissance de ce trouble à ceux qui
        n’ont des yeux que pour espier les actions d’autruy, je me suis
        contrainte de luy faire une response un peu moins aigre que je n’eusse
        fait, si j’eusse esté ailleurs. Et luy ay dit: Polemas, ce
        que vous estes, et ce que je suis, ne me laissera jamais douter que
        vous ne soyez mon serviteur, tant que vous demeurerez en la maison de
        ma mere, et que vous ferez service à mon frere, mais je ne puis
        assez m’estonner des folies, que vous allez meslant en vostre discours,
        en parlant d’heritage, et de vostre bien. En ce qui est de mon
        amitié, je ne sçay par quel droict vous me pretendriez
        vostre? Mon intention, Polemas, a esté de vous aimer et estimer
        comme vostre vertu le merite, et ne vous devez rien figurer outre cela.
        Et quant à ce que vous dites de Lindamor, sortez d’erreur; car
        si j’en use de mesme avec luy, que j’ay fait avec vous, vous devez
        croire que j’en feray de mesme avec tous ceux qui par cy-apres le
        meriteront, sans autre dessein plus grand que d’aimer et d’estimer ce
        qui le merite, en quelque sujet qu’il se trouve. – Et quoy, madame, luy
        dis-je lors en l’interrompant, vous semble-t’il que ceste response soit
        douce? Je ne sçay pas ce que vous eussiez peu honnestement luy
        dire d’avantage, car à la verité il faut avouer qu’il est
        outrecuidé; mais si ne peut-on nier que ceste outrecuidance ne
        soit née en luy avec <pb n="330"/> quelque apparence de raison.
        – De raison? me respondit incotinent la nymphe, et quelle raison en
        cela pourroit-il alleguer? – Plusieurs, Madame, luy repliquay-je, mais
        pour les taire toutes, sinon une, je vous diray, que veritablement vous
        avez permis qu’il vous ait servie avec plus de particularité que
        tout autre. –C’est parce, dit Galathée, qu’il me plaisoit
        d’avantage, que le reste des serviteurs de mon frere. – Je le vous
        advoue, respondis-je, et se voyant plus avant en vos bonnes graces, que
        pouvoit-il moins esperer que d’estre aymé de vous? Il a tant
        ouy raconter des exemples d’amour entre des personnes inesgales, qu’il
        ne pouvoit se flatter moins, que d’esperer cela mesme pour lay, qu’il
        oyoit raconter des autres. Et me souvient que sur ce mesme sujet il fit
        des vers qu’il chanta devant vous, il y a quelque temps, lors que vous
        luy commandiez de celer son affection. Ils estoient tels:</p>
    </div>
    <div class="contentci">
        <milestone type="space"/>
        <head type="chapitre">SONNET</head>
        <milestone type="space"/>
        <p>Pourquoy si vous m’aimez, craignez-vous qu’on le sçache?</p>
        <p>Est-il rien de plus beau qu’une honneste amitié?</p>
        <p>Les esprits vertueux l’un à l’autre elle attache,</p>
        <p>Et loing des cœurs humains bannit l’inimitié.</p>
        <milestone type="space"/>
        <p>Si vostre eslection est celle qui vous fasche,</p>
        <p>Et que vous me jugiez trop indigne moitié,</p>
        <p>Orgueilleuse beauté, qu’ à chacun on le cache,</p>
        <p>Sans que jamais en vous se monstre la pitié.</p>
        <milestone type="space"/>
        <p>Mais toutesfois Didon d’un corsaire n’a honte,</p>
        <p>Paris jeune berger, son Oenone surmonte,</p>
        <p>Et Diana s’ esmeut pour son Endymion.</p>
        <milestone type="space"/>
        <p>Amour n’a point d’egard à la grandeurt royale,</p>
        <p>Au sceptre le plus grand la houlette il esgale,</p>
        <p>Et sans plus suffit la pure affection.</p>
        <milestone type="space"/>
    </div>
    <div class="contentl">
        <p>Alors Adamas luy demanda: Et comment, Leonide, il me
        semble par les paroles de Galathée, qu’elle mesprise Polemas, et par ces vers
        il n’y a personne qui ne jugeast qu’elle l’aime, et qu’il
        ne <pb n="331"/> puisse seulement patienter qu’elle le dissimule? – Mon
        pere, luy repliqua Leonide, il est tout vray qu’elle l’aimoit, et qu’elle luy
        en avoit tant rendu de preuve, qu’en le croyant il n’estoit pas si
        outrecuidé, qu’on l’eust peu tenir pour homme de peu
        d’entendement en ne le croyant pas. Et quoy qu’elle voulust faindre
        avec moy, si est-ce que je sçay bien qu’elle l’avoit
        attiré par des artifices et par des esperances de bonne
        volonté, dont les arrhes n’estoient pour le commencement si
        petites, que plusieurs autres n’y eussent esté deceus. Et je ne
        sçay, voyant donner de si grandes asseurances, qui eust creu
        qu’elle les eust voulu perdre et se desdire du marché. Mais il
        merite ce chastiment pour la perfidie dont il a usé envers une
        nymphe, de qui l’affection deceue a crié vengeance, de sorte
        qu’Amour l’a en fin exaucée; car sans mentir, c’est le plus
        trompeur, le plus indigne d’estre aimé, pour ceste
        mécognoissance, qui soit sous le ciel, et ne merite pas qu’on le
        plaigne, s’il ressent la douleur que les autres ont soufferte pour luy.</p>
        <p>Adamas la voyant ainsi esmeue contre Polemas, luy demanda qui stoit la
        nymphe qu’il avoit deceue et luy dit qu’elle devoit estre de ses amies,
        puis qu’elle en ressentoit l’offense si vivement. Elle recogneut alors
        qu’elle avoit trop cedé à sa passion, et que sans y
        penser elle faisoit cognoistre ce qu’elle avoit tenu secret si
        long-temps. Toutesfois, comme elle avoit un esprit vif, et qui ne
        tomboit jamais en deffaut, elle couvrit par ses dissimulations si bien
        ceste erreur, qu’Adamas pour lors n’y prit pas garde.</p>
        <p>Et quoy, ma fille, luy dit Adamas ne sçavez-vous pas que les
        hommes vivent avec dessein de vaincre et parachever tout ce qu’ils
        entreprennent, et que l’amitié qu’ils font paroistre à
        vous autres femmes n’est que pour s’en faciliter le chemin?
        Voyez-vous, Leonide, tout amour est pour le desir de chose qui deffaut: le
        desir estant assouvy, n’est plus desir; n’y ayant plus de desir,
        il n’y a plus d’amour. Voilà pourquoy celles qui veulent estre
        long-temps aimées, sont celles qui donnent moins de satisfaction
        aux desirs des amants. – Mais adjousta Leonide, celle dont je parle,
        est une de mes particulieres amies, et je sçay que jamais elle
        n’a traité envers Polemas qu’avec toute la froideur qui se peut
        dire. – Cela aussi, repliqua Adamas, fait perdre le desir, car le desir
        se nourrit de l’esperance, et des faveurs. Or tout ainsi que la mesche
        de la lampe s’estaint quand l’huile deffaut, de mesme le desir meurt,
        lorsque sa nourriture luy est ostée; voilà pourquoy nous
        voyons <pb n="332"/> tant d’amours qui se changent, les unes par trop, et
        les autres par trop peu de faveurs.</p>
        <p>Mais retournons à ce que vous disiez à Galathée.
        Qu’est-ce qu’elle vous respondit? – Si Polemas, respondit Leonide,
        eust eu, me dit-elle, autant de jugement pour se mesurer, que de
        temerité pour m’oser aimer, il eust receu ces faveurs de ma
        courtoisie et non pas de mon amour. Mais, continua Galathée,
        cela n’a rien esté au prix de l’accident qui est arrivé
        en mesme temps; car à peine avois-je respondu à Polemas
        ce que vous avez ouy, que Lindamor suivant le cours de la danse, m’est
        venu desrober, et si dextrement, que Polemas ne l’a sceu eviter, ny par
        mesme moyen me respondre qu’avec les yeux, mais certes il l’a fait avec
        un visage si renfroigné que je ne sçay comme j’ay peu
        m’empescher de rire. Quant à Lindamor, ou il ne s’en est pris
        garde, ou le recognoissant, il ne l’a voulu faire paroistre, tant y a
        qu’incontinent apres il m’a parlé de sorte que cela suffisoit
        bien à faire devenir entierement fol le pauvre Polemas, s‘ il
        l’eust ouy. Madame, m’a-t’il dit, est-il possible que toutes choses
        aillent tant au rebours, et que la fainte reussisse si vraye, et les
        presages aussi, que vos yeux me dirent à l’abord que je les veis
        ? – Lindamor, luy ay-je dit, ce seroit estre puny comme vous meritez,
        si feignant vous rencontriez la verité. – Ceste punition,
        m’a-t’il respondu, m’est si agreable, que je me voudrois mal, si je ne
        l’aimois et cherissois, comme le plus grand heur qui me puisse arriver.
        – Qu’entendez vous par là? luy ai-je dit, car peut-estre
        parlons-nous de chose bien differente. – J’entends, dit-il, qu’en ce
        jeu du bal, je vous ay desrobée, et qu’en la verité de
        l’amour, vous m’avez desrobé et l’ame et le cœur.</p>
        <p>Alors rougissant un peu, je luy ay respondu comme en colere: Et quoy,
        Lindamor, quels discours sont les vostres? vous ressouvenez-vous pas
        qui je suis, et qui vous estes? – Si fay, dit-il, madame, et c’est ce
        qui me convie à vous parler de ceste sorte, car n’estes-vous pas
        madame, et ne suis-je pas vostre serviteur? – Ouy, luy ay-je respondu,
        mais ce n’est pas en la sorte que vous l’entendez; car vous me
        devez servir avec respect et non point avec amour, ou s’il y a de
        l’affection il faut qu’elle naisse de vostre devoir. Il a incontinent
        repliqué: Madame, si je ne vous sers avec respect, jamais
        divinité n’a esté honorée d’un mortel; mais
        que ce respect soit le pere ou l’enfant de mon affection, cela vous
        importe peu, car je suis resolu, quelle que vous me puissiez estre,
        <pb n="333"/> de vous servir, de vous aimer, et de vous
        adorer. Et en cela ne croyez point que le devoir, à quoy
        Clidaman par son jeu nous a soumis, en soit la cause: il en peut bien
        estre la couverture, mais en fin vos merites, vos perfections, ou pour
        mieux dire mon destin me donne à vous, et j’y consens;
        car je recognois que tout homme qui vit sans vous aimer ne merite le
        nom d’homme.</p>
        <p>Ces paroles ont esté proferées avec une certaine
        vehemence qui m’a bien fait cognoistre qu’il disoit veritablement ce
        qu’il avoit en l’ame. Et voyez, je vous supplie, la plaisante
        rencontre. Je n’avois jamais pris garde à ceste affection,
        pensant que tout ce qu’il faisoit fust par jeu, et ne m’en fusse jamais
        apperceue, sans la jalousie de Polemas. Mais depuis j’ay eu tousjours
        l’œil sur Lindamor et ne faut point que j’en mente, je l’ay
        trouvé capable de donner aussi bien de l’amour, que de la
        jalousie, de sorte qu’il semble que l’autre ait esguisé le fer,
        dont il a voulu trancher le filet du peu d’amitié que je luy
        portois; car je ne sçay comment Polemas, depuis ce
        temps-là, me desplaist si fort en toutes ses actions,
        qu’à peine l’ay-je peu souffrir pres de moy le reste du soir. Au
        contraire tout ce que Lindamor fait, me revient de sorte, que je
        m’estonne de ne l’avoir plustost remarqué. Je ne sçay si
        Polemas, pour estre interdit, a changé de façon, ou si la
        mauvaise opinion que j’ay conceue de luy, m’a changé les yeux
        pour son regard, tant y a que, ou mes yeux ne voyent plus comme ils
        souloient, ou Polemas n’est plus celuy qu’il souloit estre.</p>
        <p>Il ne faut point que j’en mente, quand Galathée me parla de
        ceste sorte contre luy, je n‘en fus pas marrie, à cause de son
        ingratitude; au contraire , pour luy nuire encor d’avantage, je
        luy dis: Je ne m’estonne pas, madame, que Lindamor vous revienne plus
        que Polemas, car les qualitez et les perfections de l’un et de l’autre
        ne sont pas esgales. Chacun qui les verra fera bien le mesme jugement
        que vous. Il est vray qu‘en cecy je prevoy une grande brouillerie,
        premierement entr’eux, et puis entre vous et Polemas. – Et pourquoy?
        me dit Galathée. Avez-vous opinion qu’il ait quelque puissance
        sur mes actions ou sur celles de Lindamor? – Ce n’est pas cela, luy
        dis-je, madame, mais je cognoy assez l’humeur de Polemas. Il ne
        laissera rien d’intenté, et remuera le ciel et la terre, pour
        revenir au bon-heur qu’il croira d’avoir perdu, et comme cela, il fera
        de ces folies qui ne se peuvent cacher qu’à ceux qui ne les
        veulent point voir, et vous en aurez du desplaisir, et Lindamor s’en
        offensera. Et Dieu vueille qu’il <pb n="334"/> n’en advienne
        encor pis! Rien, rien, Leonide, me respondit-elle. Si Lindamor
        m’aime, il fera ce que je luy commanderay; s’il ne m’aime pas,
        il ne souciera guiere de ce que Polemas fera. Et pour luy, s’il sort
        des limites de raison, je sçay fort bien comme il l’y faudra
        remettre et m’en laissez la peine, car j’y pouvoiray bien. A ce mot
        elle me commanda de tirer le rideau, et la laisser reposer, pour le
        moins si ses nouveaux desseins le luy permettoient.</p>
        <p>Mais au sortir du bal, Lindamor qui avoit pris garde à la mine
        que Polemas avoit faite quand il luy avoit osté Galathée,
        eut quelque opinion qu’il l‘aymast. Toutesfois, n’en ayant jamais rien
        cogneu par ses actions passées, il voulut le luy demander,
        resolu, s’il l’en trouvoit amoureux, de tascher de s‘en divertir, parce
        qu’il se sentoit en quelque sorte obligé à cela, pour
        l’amitié qu’il luy avoit fait paroistre, qu’il pensoit estre
        veritable. Et ainsi l’abordant, le pria de luy pouvoir dire un mot en
        particulier. Polemas qui usoit de toute la finesse dont un homme de
        cour peut estre capable, peignit son visage d’une feinte
        bien-vueillance, et respondit: Qu’est-ce qu’il plaist à
        Lindamor de me commander? – Je n’useray jamais, dit Lindamor, de
        commandement, où ma priere seule doit avoir quelque lieu, et
        pour ceste heure je ne me veux servir de l’un ny de l’autre , mais
        seulement, en amy, que je vous suis, vous demander une chose que nostre
        amitié vous oblige de me dire. – Quoy que ce puisse estre,
        repliqua Polemas, puis que nostre amitié m’y oblige, vous devez
        croire que je vous respondray avec la mesme franchise que vous sçauriez
        desirer. – C’est, adjousta Lindamor, qu’apres avoir servy quelque temps
        Galathée, selon que j’y estois obligé par l’ordonnance de
        Clidaman, en fin j’ay esté contraint de le faire par celle de
        l’amour; car il est tout vray qu’apres l’avoir long-temps servie par
        la disposition de la fortune, qui me donna à elle, ses
        mérites m’ont depuis tellement acquis, que ma volonté a
        ratifié ce don, avec tant d’affection, que de m’en retirer ce
        seroit autant deffaut de courage, que c’est maintenant outrecuidance de
        dire que j’ose l’aimer. Toutesfois l’amitié qui est entre vous
        et moy estant contractée de plus longue main que cest amour, me
        donne assez de resolution pour vous dire, que si vous l’aimez, et avez
        quelque pretention en elle, j’espere encor avoir tant de puissance sur
        moy, que je m’en retieray, et donneray cognoissance que l’amour en moy,
        est moins que l’amitié, ou pour le moins que les folies de l’un
        cedent aux sagesses de l’autre. Dites moy donc franchement
        ce <pb n="335"/> que vous avez en l’ame, à fin que vostre
        amitié, ny la mienne, ne se puissent plaindre de nos actions. Ce
        que je vous en dy, n’est pas pour descouvrir ce qui est de vos
        secrettes intentions, puis que vous ouvrant les miennes, vous ne devez
        craindre que je sçache les vostres, outre que les loix de
        l’amitié vous commandent de ne me les celer pas, veu que non
        point la curiosité, mais le désir de la conservation de
        nostre bien-vueillance, me fait le vous demander.</p>
        <p>Lindamor parloit à Polemas avec la mesme franchise que doit un
        amy; pauvre et ignorant amant qui croyoit qu’en amour il
        s’en peust trouver! Au contraire, le dissimulé Polemas luy
        respondit: Lindamor, ceste belle nymphe de qui vous parlez est digne
        d’estre servie de tout l’univers, mais quant à moy, je n’y ay
        aucune pretention. Bien, vous diray-je, qu’en ce qui est de l’amour, je
        suis d’avis que chacun y fasse de son costé ce qu’il pourra.</p>
        <p>Lindamor se repentit lors de luy avoir tenu un langage si plein de
        courtoisie, et de respect, puis qu’il en usoit si mal, et resolut de
        faire tout ce qui seroit en luy pour s’advancer aux bonnes graces de la
        nymphe. Et toutesfois il luy respondit: Puis que vous n’y avez point
        de dessein, je m’en resjouys, comme de la chose qui me pouvoit arriver
        la plus aggreable, d’autant que de m’en retirer, ce m’eust esté
        une peine qui m’eust esté guiere moindre que la mort. – Tant
        s’en faut, adjousta Polemas, que j’y aye quelque pretention d’amour que
        je ne l’ay jamais regardée que d’un œil de respect, tel que nous
        sommes tous obligez de luy rendre. – Quant à moy, repliqua
        Lindamor, j’honnore bien Galathée comme dame, mais aussi je
        l‘aime comme belle dame, et me semble que ma fortune peut pretendre
        aussi haut qu’il est permis à mes yeux de regarder, et que nul
        n’offense une divinité en l’aimant.</p>
        <p>Avec semblables discours, ils se separerent tous deux assez mal
        satisfaits l’un de l’autre. Toutesfois bien differemment, car Polemas
        l’estoit de jalousie, et Lindamor, pour recognoistre la perfidie de son
        amy. Dez ce jour ils vesquirent d’une plaisante sorte, car ils estoient
        ordinairement ensemble, et toutesfois ils se cachoient leurs desseins,
        non pas Lindamor en apparence, mais en effet il se cachoit en tout ce
        qu’il proposoit, et qu’il desseignoit de faire. Et sçachant bien
        que les occasions passées ne se peuvent r’appeller, il ne
        laissoit perdre un seul moment de loisir, qu’il n’employast à
        faire paroistre son affection à la nymphe, en
        quoy <pb n="336"/> certes il ne perdit ny son temps ny sa peine,
        car elle eut tellement agreable la bonne volonté qu’il luy
        faisoit paroistre, que si elle n’avoit pas tant d’amour que luy dedans
        les yeux, elle en avoit bien autant pour le moins dans le cœur. Et
        parce qu’il est fort mal-aisé de cacher si bien un grand feu,
        que quelque chose ne s’en descouvre, leurs affections qui
        commençoient à brusler à bon escient, se pouvoient
        difficilement couvrir, quelque prudence qu’ils y usassent.</p>
        <p>Cela fut cause que Galathée se resolut de parler le moins
        souvent qu’il luy seroit possible à Lindamor, et de trouver
        quelque invention pour luy envoyer de ses lettres, et en recevoir
        secrettement. Et pour cet effet, elle fit dessein sur Fleurial, nepveu
        de la nourrice d’Amasis, et frere de la sienne, duquel elle avoit
        souvent recogneu la bonne volonté, parce qu’estant jardinier en
        ses beaux jardins de Mont-brison, ainsi que son pere toute sa vie
        l’avoit esté, lors qu’on y menoit promener Galathée, il
        la prenoit bien souvent entre ses bras, et luy alloit amassant les
        fleurs qu’elle vouloit. Et vous sçavez que ces amitiez
        d’enfance, estant comme succées avec le laict, se tournent
        presque en nature, outre qu’elle sçavoit bien que tous
        vieillards estant avares, faisant du bien à cestuy-cy, elle se
        l’acquerroit entierement.</p>
        <p>Et il advint comme elle l’avoit desseigné, car un jour se
        trouvant un peu esloignée de nous, elle l’appella faignant de
        luy demander le nom de quelques fleurs qu’elle tenoit en la main. Et
        apres les luy avoir demandées assez haut, baissant un peu la
        voix, elle luy dit: Vien-çà, Fleurial m’aymes-tu bien?
        – Madame, luy respondit-il, je serois le plus meschant homme qui vive
        si je ne vous aymois plus que tout ce qui est au monde. – Me puis-je
        asseurer, dit la nymphe, de ce que tu dis? – Que jamais,
        repliqua-t’il, ne puissé-je vivre un moment, si je n’eslisois
        plustost de faillir contre le Ciel que contre vous. – Quoy ? adjousta
        Galathée, sans nulle sorte d’exception, fust-ce en chose qui
        offensast Amasis ou Clidaman? – Je ne m’enquiers point, dit alors
        Fleurial, qui j‘offenserois en vous servant, car c’est à vous
        seule à qui je suis, et quoy que madame me paye, c’est
        toutesfois de vous de qui ce bien-fait me vient, et puis quand cela ne
        seroit point, je vous ay tousjours eu tant d’affection, que dés
        vostre enfance, je me donnay du tout à vous. Mais, madame,
        à quoy servent ces paroles? je ne seray jamais si heureux que
        d’en pouvoir rendre preuve. <pb n="337"/></p>
        <p>Alors Galathée luy dit: Ecouste, Fleurial, si tu vis en ceste
        resolution, et que tu sois secret, tu seras le plus heureux homme de ta
        condition, et ce que j’ay fait pour toy par le passé, n’est rien
        au prix de ce que je feray. Mais vois-tu, sois secret, et te
        ressouviens que si tu ne l’és, outre que d‘amie que je te suis,
        je te seray mortelle ennemie, encor te dois-tu asseurer qu’il n’y va
        rien moins que de ta vie. Va trouver Lindamor, et fais tout ce qu’il te
        dira, et croy que je recognoistray mieux que tu ne sçaurois
        esperer, les services que tu me feras en cela et prends garde à
        n’avoir point de langue.</p>
        <p>A ce mot, Galathée nous vint retrouver en riant, disoit que
        Fleurial et elle avoient long temps parlé d’amour. Mais
        disoit-elle, c’est d’amour de jardin, car ce sont des amours des
        simples. De son costé, Fleurial, apres avoir quelque temps
        tourné par le jardin, feignant de faire quelque chose, sortit
        dehors, bien en peine de cest affaire, car il n’estoit pas tant
        ignorant qu’il ne cogneust bien le danger où il se mettoit, fust
        envers Amasis s’il estoit descouvert, fust envers Galathée s’il
        ne faisoit ce qu‘elle luy avoit commandé, jugeant bien que
        c‘estoit amour, et il avoit ouy dire que toutes les offenses d’amour
        touchent au cœur. En fin l’amitié qu’il portoit à
        Galathée et le desir du gain le fit resoudre, puis qu’il avoit
        promis, d’observer sa parole. Et de ce pas s‘en va trouver Lindamor qui
        l’attendoit, car la nymphe l’asseura qu’elle le luy envoyeroit, et que
        seulement il luy fist bien entendre ce qu’il auroit à faire.</p>
        <p>Soudain que Lindamor le vid, il feignit devant chacun de ne le
        cognoistre pas beaucoup, et luy demanda s’il avoit quelque affaire
        à luy. A quoy il luy repondit tout haut, qu’il le venoit
        supplier de representer à Amasis ses longs services, et le peu
        de moyen, qu’il avoit d’estre payé de ce qui luy estoit deu. Et
        en fin luy parlant plus bas, luy dit l’occasion de sa venue, et
        s’offrit à luy rendre tout le service qu’il luy plairoit.
        Lindamor le remercia et luy ayant briefvement fait entendre ce qu’il
        avoit à faire, il jugea la chose si aisée qu’il n’en fit
        point de difficulté.</p>
        <p>Dés lors, comme je vous ay dit, quand Lindamor vouloit escrire,
        Fleurial faisoit semblant de presenter une requeste à la nymphe,
        et quand elle faisoit response, elle la luy rendoit avec le decret tel
        qu’elle l’avoit peu obtenir d’Amasis. Et parce que d’ordinaire ces
        vieux serviteurs ont tousjours quelque chose à demander,
        cestuy-cy n’avoit pas faute de sujet, pour luy presen-<pb n="338"/>ter
        à toute heure de nouvelles requestes, qui obtenoient le plus
        souvent des responses advantageuses outre son esperance mesme.</p>
        <p>Or durant ce temps, l’amitié que la nymphe avoit portée
        à Polemas diminua de telle sorte qu’à peine pouvoit elle
        parler à luy sans mespris, ce que ne pouvant supporter, et
        cognoissant bien que toute ceste froideur procedoit de l’amitié
        naissante de Lindamor, il se laissa tellement transporter, que n’osant
        parler contre Galathée, il ne peut s’empescher de dire plusieurs
        choses au desavantage de Lindamor, et entre autres que quoy qu’il fust
        bien honneste homme, et accomply de beaucoup de parties remarquables,
        toutefois la bonne opinion qu’il avoit de soy-mesme n’estoit pas de
        celles qui se sçavent mesurer, et que pour preuve de cela, il
        avoit esté si outrecuidé, que de hausser les yeux
        à l’amour de Galathée, et non seulement de la concevoir
        en son ame, mais encore de s’en estre vanté en parlant à
        luy. Discours qui parvint en fin jusques aux oreilles de
        Galathée, voire passa si avant, que presque toute la Cour en fut
        advertie. La nymphe en fut tellement offensée qu’elle resolut de
        traitter de sorte Lindamor, qu’il n’auroit point à l’advenir
        occasion de publier ses vanitez. Et cela fut cause que tost apres ce
        bruit fust esteint, parce qu’elle qui estoit en colere ne parloit plus
        à luy, et que ceux qui remarquoient ses actions, n’y
        recognoissans aucune apparence d’amour, furent contraints de croire le
        contraire. Et en mesme temps l’esloignement du chevalier, qui survint
        si promptement, y ayda beaucoup, parce qu’Amasis l’envoya pour un
        affaire d’importance sur les rives du Rhin. Mais son despart ne peut
        estre si precipité, qu’il ne trouvast occasion de parler
        à Galathée pour sçavoir la cause de son
        changement. Et apres l’avoir espiée quelque temps, le matin
        qu’elle alloit au temple avec sa mere, il se trouva si pres d’elle et
        tellement au milieu de nous, que malaisément pouvoit-il estre
        apperceu d’Amasis. Aussi tost qu’elle le vid, elle voulut changer de
        place, mais la retenant pas la robbe, il luy dit: Quelle offense est
        la mienne, ou quel changement est le vostre? Elle respondit en
        s’allant: Ny offense, ny changement, car je suis tousjours
        Galathée et vous estes toujours Lindamor, qui estes trop bas
        sujet pour me pouvoir offenser.</p>
        <p>Si ces paroles le toucherent, ses actions en rendirent tesmoinage;
        car, quoy qu’il fust pres de son despart, si ne peut-il donner ordre
        à autre affaire qu’à rechercher en soy-mesme en
        quoy<pb n="339"/>il avoit peu faillir. En fin ne se pouvant trouver
        coulpable, il luy escrivit une telle lettre.</p>
    </div>
    <div class="contentli">
        <milestone type="space"/>
        <head type="chapitre">LETTRE DE LINDAMOR </head>
        <h3>A GALATHÉE</h3>
        <milestone type="space"/>
        <p>Ce n’est pas pour me plaindre de madame, que j’ose
        prendre la plume, mais pour deplorer ce mal-heur seulement qui me rend si mesprisé
        de celle qui autresfois ne me souloit pas traitter de ceste sorte. Si
        suis-je bien ce mesme serviteur, qui vous a tousjours servie avec toute
        sorte de respect et de soumission et vous estes ceste mesme dame qui la
        premiere avez esté la mienne. Depuis que vous me receustes pour
        voste, je ne suis point devenu moindre, ny vous plus grande: si cela
        est, pourquoy ne me jugez-vous digne du mesme traittement? J’ay
        demandé conte à mon ame des ses actions: quand il vous
        plaira, je les vous desplieray touts devant les yeux; quant à
        moy, je n’en ay peu accuser une seule. Si vous le jugez autrement,
        m’ayant ouy, ce ne sera peu de consolation à ce pauvre
        condamné, de sçavoir pour le moins le sujet de son supplice.</p>
        <milestone type="space"/>
    </div>
    <div class="contentl">
        <p>Ceste lettre luy fut portée, comme de coustume, par
        Fleurial, et si à propos qu‘encore qu’elle eust voulu, elle n’eust osé
        la refuser, à cause que nous estions toutes à l’entour.
        Et sans mentir, il est impossible que quelqu’autre peust mieux jouer
        son personnage que luy, car sa requeste estoit accompagnée de
        certaines paroles de pitié et de reverence, tellement
        accomodées à ce qu’il feignoit de demander qu’il n’y eust
        eu celuy qui n’y eust esté trompé. Et quant à moy,
        si Galathée ne me l’eust dit, jamais je n’y eusse pris garde,
        mais d’autant qu’il estoit mal-aisé ou plustost impossible, que
        le jeune cœur de la nymphe, pour se descharger n’eust quelque
        confidente, à qui librement elle fist entendre ce qui la
        pressoit si fort, entre toutes elle m’esleut, et comme plus
        asseurée, ce luy sembloit, et comme plus affectionnée.</p>
        <p>Or soudain qu’elle eut receu ce papier, feignant d’avoir oublié
        quelque chose en son cabinet, elle m’appella, et dit aux autres nymphes
        qu’elle reviendroit incontinent, et qu’elles l’attendissent là.
        Elle monta en sa chambre, et de là en son cabinet, sans me rien
        dire. Je jugeois bien qu’elle avoit quelque chose qui l’ennuyoit, mais
        je n’osois le luy demander de crainte de l’importuner. Elle <pb n="340"/>
        s’assit, et jettant la requeste de Fleurial sur la table, elle me dit:
        Ceste beste de Fleurial me va tousjours importunant des lettres de
        Lindamor: je vous prie, Leonide, dites luy qu’il ne m’en donne plus.
        Je fus un peu estonnée de ce changement; toutesfois je
        sçavois bien que l’amour ne peut demeurer longuement sans
        querelle, et que ces petites disputes sont des soufflets qui vont
        d’avantage allumant son braiser, neantmoins je ne laissay de luy dire:
        Et depuis quand, madame, vous en donne-t’il? – Il ya longtemps,
        repliqua-t’elle. Et n’en sçaviez-vous
        rien? – Non certes, luy dis-je, madame.</p>
        <p>Elle alors en fronçant un peu le sourcil: Il est vray, me
        dit-elle, qu’autrefois je l’ay eu agreable, mais à ceste heure
        il a abusé de ceste faveur et m’a offensée par sa
        temerité. – Et quelle est sa faute? repliquay-je. – La faute,
        adjousta la nymphe, est un peu grossiere, mais toutesfois elle me
        desplaist plus qu‘elle n’est d’importance. Je vous laisse à
        penser quelle vanité est la sienne de faire entendre qu’il est
        amoureux de moy, et qu’il me l’a dit. – O! madame, luy dis-je, cela
        n’est peut estre pas vray; ses envieux l’ont inventé pour
        le ruiner, et pres de vous , et pres d’Amasis. – Cela est bon,
        repliqua-t’elle, mais cependant Polemas le dit par tout, et seroit-il
        possible que chacun le sceust et que luy seul fust sourd à ce
        bruit? Que s’il l’oyt, que n’y remedie-t’il? – Et quel remede,
        respondis-je, voulez-vous qu’il y apporte? – Quel ? dit la nymphe, le
        fer et le sang. – Peut-estre le fait-il avec beaucoup de raison, luy
        dis-je, car je me ressouviens d’avoir ouy dire que ce qui nous touche
        en l’amour, est si sujet à la mesdisance, que le moins que l’on
        l’esclaircit est toujours le meilleur. – Voilà, me dit-elle, de
        bonnes excuses; pour le moins me devroit-il demander ce que je
        veux qu’il en fasse, en cela il feroit ce qu’il doit, et moy je serois
        satisfaitte. – Avez-vous veu, luy respondis-je, la lettre qu’il vous
        escrit? – Non, me dit-elle, et si vous diray de plus que je n‘en
        verray jamais, s’il m’est possible, et fuiray
        tant que je pourray de parler à luy.</p>
        <p>Alors je pris le papier de Fleurial, et ouvrant la lettre, je leus tout
        haut ce que je vous ay des-ja dit, et adjoustay à la fin: Et
        bien, madame, ne devez-vous pas aimer une chose qui est toute à
        vous et ne vous offenser à l’advenir si aisément contre
        celuy qui n’a point offensé? – Il est bon là, me
        dit-elle , il y a bien apparence qu’il soit le seul qui n’ayt ouy ces
        bruits? Mais qu’il feigne tant qu’il voudra , au moins je me console,
        que s’il <pb n="341"/> m’ayme, il payera bien l’interest
        du plaisir qu’il a eu à se vanter de nostre amour, et s’il ne
        m’ayme point, qu’il s’asseure que si je luy ay donné quelque
        sujet par le passé de concevoir une telle opinion, je la luy
        osteray bien à l’advenir, et luy donneray occasion de
        l’estouffer pour grande qu’elle ait esté. Et pour commencer, je
        vous prie, commandez à Fleurial, qu’il ne soit plus si hardy de
        m’apporter chose quelconque de cet outrecuidé. – Madame, luy
        dis-je, je feray tousjours tout ce qu’il vous plaira me commander, mais
        encor seroit-il necessaire de considerer meurement cet affaire, car
        vous pourriez vous faire beaucoup de tort en pensant offenser autruy.
        Vous sçavez bien quel homme est Fleurial: il n’a guiere plus
        d’esprit que ce qu’en peut tenir son jardin. Si vous luy faites
        cognoistre ce mauvais mesnage entre Lindamor et vous, j’ay peur que de
        crainte il ne descouvre cet affaire à Amasis, ou ne s’enfuye, et
        ce qui luy feroit descouvrir, seroit pour s’en excuser de bonne heure.
        Pour Dieu, madame, considerez que desplaisir ce vous seroit: ne
        vaut-il pas mieux, sans rien rompre, que vous trouviez commodité
        de vous plaindre à Lindamor? Et si vous ne le voulez faire, je
        le feray bien, et m’asseure qu’il vous satisfaira, ou bien si cela
        n’est, vous aurez, au partir de là , occasion de rompre du tout
        ceste amitié, le luy disant à luy-mesme, sans en donner
        cognoissance à Fleurial. – De parler à luy, me dit-elle,
        je sçaurois; de luy en faire parler, mon courage ne le
        peut souffrir, car je luy veux trop de mal. Voyant qu’elle avoit le
        cœur si enflé de ceste offense: Pour le moins, luy dis-je, vous
        devez luy escrire. – Ne parlons point de cela, me dit-elle, c’est un
        outrecuidé, il n’a que trop de mes lettres. Enfin, ne pouvant
        obtenir autre chose d’elle, elle me permit de plier un papier en
        façon de lettre, et le remettre dans la requeste de Fleurial, et
        la luy porter. Et cela afin qu’il ne s’apperceust de ceste dissension.</p>
        <p>Quel fut l’estonnement du pauvre Lindamor, quand il receut ce papier!
        Il est mal-aisé de le pouvoir dire à qui ne l’auroit
        esprouvé. Et ce qui l’affligea d’avantage fut qu’il devoit par
        necessité partir le matin pour aller en ce voyage où les
        affaires d’Amasis et de Clidaman l’obligeoient de demeurer assez
        long-temps. De retarder son despart il ne le pouvoit, de s’en aller
        ainsi, c’estoit mourir. Enfin il resolut à l’heure mesme de luy
        escrire encores un coup, plus pour hazarder, que pour esperer quelque
        bonne fortune. Fleurial fit bien ce qu’il peut pour la representer
        promptement à Galathée, mais il ne le sceut faire, parce
        qu’elle, ressentant <pb n="342"/> vivement ce desplaisir, ne pouvoit
        supporter ceste des-union qu’avec tant d’ennuy, qu’elle fut contrainte
        de se mettre au lict, d’où elle ne sortit de plusieurs jours.
        Fleurial en fin voyant Lindamor party, print la
        hardiesse de la venir trouver en sa chambre.</p>
        <p>Et faut que j’advoue la vérité: parce que je voulois mal
        à Polemas, je fis ce que je peus pour rapiecer ceste affection
        de Lindamor, et pour ce sujet je donnay commodité d’entere
        à Fleurial. Si Galathée fut surprise, jugez-le, car elle
        attendoit toute autre chose plustost que celle-là;
        toutesfois elle fut contrainte de feindre et prendre ce qu’il luy
        presenta, qui n’estoit que des fleurs en apparence. Je voulus me
        trouver dans la chambre, afin d’estre du conseil, et pouvoir rapporter
        quelque chose pour le contentement du pauvre Lindamor.</p>
        <p>Et certes je ne luy fus point du tout inutile, car apres que Fleurial
        fut party, et que Galathée se vid seule, elle m’appella et me
        dit qu’elle pensoit estre exempte de l’importunité des lettres
        de Lindamor, quand il seroy party, mais à ce qu’elle voyoit il
        n’y avoit rien qui l’en peust garantir. Moy qui voulois servir
        Lindamor, quoy qu’il n’en sceust rien, voyant la nymphe en humeur de me
        parler de luy, j’en voulus faire la froide, sçachant que de la
        contrarier d’abord c’estoit la perdre du tout, et que de luy advouer ce
        qu’elle me diroit seroit la mieux punir. Car encore qu’elle fust mal
        satisfaite de luy, si est-ce qu’encor l’amour estoit le plus fort, et
        qu’en elle-mesme elle eust voulu que j’eusse tenu le party de Lindamor,
        non pas pour me ceder, mais pour avoir plus d’occasion de parler de
        luy, et mettre hors de son ame sa colere, si bien qu’ayant toutes ces
        considerations devant les yeux, je me teus lors qu’elle m’en parla la
        premiere fois. Elle qui ne vouloit pas ce silence, adjousta: Mais que
        vous semble, Leonide, de l’outrecuidance de cet homme? – Madame, luy
        dis-je, je ne sçay que vous en dire, sinon que s’il a failly, il
        en fera bien la penitence. – Mais, dit-elle, que puis je mais de sa
        temerité? Pourquoy m’est-il allé brouillant en ses
        contes? n’avoit-il point d’autres meilleurs discours que de moy? Et
        puis, apres avoir regardé quelque temps le dessus de la lettre
        qu’il luy escrivit: J’ay bien affaire qu’il continue de m’escrire. A
        cela je ne respondis rien.</p>
        <p>Elle, apres s’estre teue quelque temps, me dit: Et quoy, Leonide, vous
        ne me respondez point? N’ay-je pas raison en ce que je me plains? –
        Madame, luy dis-je, vous plaist-il que je vous parle librement? – Vous
        me ferez plaisir, me dit-elle. – Je vous diray <pb n="343"/> donc,
        continuay-je, que vous avez raison en tout, sinon en ce que vous
        cherchez raison en amour, car il faut que vous sçachiez que qui
        le veut remettre aux lois de la justice, c’est luy oster sa principale
        authorité, qui est de n’estre sujet qu’à soy-mesme. De
        sorte que je concluds, que si Lindamor a failly en ce qui est de vous
        aimer, il est coupable, mais si c’est aux loix de la raison ou de la
        prudence, c’est vous qui meritez chastiment, voulant mettre amour qui
        est libre, et qui commande à tout autre, sous la servitude d’un
        superieur. – Et quoy, me dit-elle, n’ay-je pas ouy dire que l’amour,
        pour estre louable, est vertueux? Si cela est, il doit estre
        obligé aux lois de la vertu. – Amour, respondis-je, est quelque
        chose de plus grand que ceste vertu dont vous parlez, et par ainsi il
        se donne à soy-mesme ses loix sans les mendier de personne. Mais
        puis que vous me commandez de parler librement, dites-moy, madame,
        n’estes vous pas plus coulpable que luy, et en ce que vous l’accusez,
        et en ce qui est de l’amour? Car, s’il a eu la hardiesse de dire qu’il
        vous aimoit, vous en estes cause, puis que vous le luy avez permis. –
        Quand cela seroit, respondit-elle , encor par discretion, il estoit
        obligé de le celer. – Plaignez-vous donc, luy dis-je, de sa
        discretion et non pas de son amour; mais luy, avec beaucoup
        d’occasion, se plaindra de vostre amour, puis qu’au premier rapport,
        à la premiere opinion que l’on vous a donnée, vous avez
        chassé de vous l‘amitié que vous lui portiez, sans que
        vous le puissiez taxer d’avoir manqué à son affection.
        Excusez-moy, madame, si je vous parle ainsi franchement, vous avez tout
        le tort du monde de le traitter de ceste façon. Pour le moins,
        si vous le vouliez condamner à tant de supplice, ce ne devoit
        estre sans le convaincre ou pour le moins le faire rougir son erreur.</p>
        <p>Elle demeura quelque temps à me respondre. En fin elle
        me dit: Et bien, Leonide, le remede sera encor assez à temps quand il
        reviendra, non pas que je sois resolue de l’aimer, ny luy permettre de
        m’aimer, mais ouy bien de luy dire en quoy il a failly, et en cela je
        vous contenteray, et je l‘obligeray de ne me plus importuner, s’il
        n’est autant effronté que temeraire. – Peut-estre, madame,
        luy dis-je, vous trompez vous bien de croire qu’à son retour il
        sera assez temps. Si vous sçaviez quelles sont les violences
        d’amour, vous ne croiriez pas que les delais fussent semblables
        à ceux des autres affaires. Pour le moins, voyez cette lettre. –
        Cela, me replique-t’elle, ne servira de rien, car
        aussi bien doit-il estre party. <pb n="344"/></p>
        <p>Et à ce mot elle me la prit, et vit qu’elle estoit telle.</p>
    </div>
    <div class="contentli">
        <milestone type="space"/>
        <head type="chapitre">LETTRE DE LINDAMOR</head>
        <h3>A GALATHÉE</h3>
        <milestone type="space"/>
        <p>Autrefois l’amour, à ceste heure le desespoir de
        l’amour, me met ceste plume en la main, avec dessein, si elle ne m’en r’apporte
        point de soulagemens, de la changer en fer , qui me promet une entiere quoy
        que cruelle guerison. Ce papier blanc, que pour response vous m’avez
        envoyé, est bien un tesmoignage de mon innocence, puis que c’est
        à dire que vous n’avez rien trouvé pour m’accuser, mais
        ce m’est bien aussi une asseurance de vostre mespris, car d’où
        pourroit proceder ce silence, si ce n’estoit de là? L’un me
        contente en moy-mesme, l’autre me desespere en vous. S’il vous reste
        quelque souvenir de mon fidelle service, par pitié je vous
        demande ou la vie ou la mort. Je pars le plus desesperé, qui
        jamais ait eu quelque sujet de desesperer.</p>
        <milestone type="space"/>
    </div>
    <div class="contentl">
        <p>Ce fut un effet d’amour, que le changement de courage de
        Galathée, car je la veis toute attendrie, mais ce ne fut pas
        aussi petite preuve de son humeur altiere, puis que pour ne m’en donner
        cognoissance, et ne pouvant commander à son visage qui estoit
        devenu pasle, elle se lia de sorte la langue, qu’elle ne dit jamais
        parole qui la peust accuser d’avoir flechy, et partit de sa chambre
        pour aller au jardin sans dire un seul mot sur ceste lettre, car le
        soleil commençoit à se baisser, et son mal qui n’estoit
        qu’un travail d’esprit, se pouvoit mieux soulager hors la maison que
        dans le lict. Ainsi donc apres s’estre vestue un peu legerement, elle
        descendit dans le jardin, et ne voulut que moy avec elle. Par les
        chemins je luy demanday s’il ne luy plaisoit pas de faire response, et
        m’ayant dit que non: Vous permettrez bien, luy dis-je, pour le moins,
        madame, que je la fasse? – Vous? me dit-elle, et que voudriez-vous
        escrire? – Ce que vous me commanderez, luy dit-je. – Mais ce que vous
        voudrez, me dit-elle, pourveu que vous ne parliez point de moy. – Vous
        verrez, luy respondis-je, ce que j’escriray. – Je n’en ay que
        faire, me dit-elle, je m’en rapporte bien à vous.</p>
        <p>Avec ce congé, cependant qu’elle se promenoit, j’escrivis dans
        l’allée mesme, sur des tablettes, une response telle qu’il me
        sembloit plus à propos. Mais elle, qui ne la vouloit voir, ne
        peut avoir <pb n="345"/> assez de patience de me la laisser finir,
        sans la lire, pendant que je l’escrivois.</p>
    </div>
    <div class="contentli">
        <milestone type="space"/>
        <head type="chapitre">RESPONSE DE LEONIDE</head>
        <h3>A LINDAMOR pour Galathée</h3>
        <milestone type="space"/>
        <p>Tirez de vostre mal la cognoissance de vostre bien: si
        vous n’eussiez point esté aymé on n’eust pas ressenty
        peu de chose. Vous ne pouvez sçavoir quelle est vostre offense que vous
        ne soyez present, mais esperez en vostre affection, et en vostre retour.</p>
        <milestone type="space"/>
    </div>
    <div class="contentl">
        <p>Elle ne vouloit pas que ceste lettre fust telle, mais
        enfin je l’emportay sur son courage et donnay à Fleurial mes
        tablettes, avec la clef, luy commandant de les remettre entre les mains de
        Lindamor seulement. Et, le tirant à part, je r’ouvris mes
        tablettes, et y adjoustay ces paroles sans que Galathée le sceust.</p>
    </div>
    <div class="contentli">
        <milestone type="space"/>
        <head type="chapitre">BILLET de Leonide</head>
        <h3>à Lindamor</h3>
        <milestone type="space"/>
        <p>Je viens de sçavoir que vous estes party. La
        pitié de vostre mal me contraint de vous dire l’occasion de vostre
        desastre. Polemas a publié que vous aimiez Galathée et vous en
        alliez vantant. Un grand courage comme le sien n’a peu souffrir une si
        grande offense sans ressentiment; que vostre prudence vous
        conduise en cest affaire avec la discretion qui vous a toujours
        accompagné, à fin que pour vous aimer, et avoir
        pitié de vostre mal, je n’aye en eschange de quoy me douloir de
        vous, à qui je promets toute ayde et faveur.</p>
        <milestone type="space"/>
    </div>
    <div class="contentl">
        <p>J’envoyay ce billet comme je vous ay dit, au déceu
        de Galathée et certes je m’en repentis bien, peu apres, comme je vous diray.</p>
        <p>Il y avoit plus d’un mois que Fleurial estoit party, quand voicy venir
        un chevlier armé de toutes pieces et un herault d’armes incogneu
        avec luy, et pour oster mieux encor à chacun la cognoissance de
        soy, il venoit la visiere baisée. A son port chacun le jugeoit
        ce qu’il estoit en effet. Et parce qu’à la porte de la ville, le
        herault avoit demandé d’estre conduit devant Amasis, chacun
        comme curieux d’ouyr chose nouvelle, les alloit accompagnant. <pb n="346"/>
        Estans montez au chasteau, la garde de la ville les remit à
        celle de la porte. Et apres en avoir donné advis à
        Amasis, ils furent conduits vers elle qui desja avoit fait venir
        Clidaman pour donner audience à ces estrangers. Le herault,
        apres que le chevalier eut baisé la robbe à Amasis, et
        les mains à son fils, dit ainsi, avec des paroles à
        moitié estrangeres: Madame, ce chevalier que voicy, nay des
        plus grands de sa contrée, ayant sceu qu’en vostre cour tout
        homme d’honneur peut librement demander raison de ceux qui l’ont
        offensé, vient sous ceste asseurance se jetter à vos
        pieds, et vous supplier que la justice que jamais vous ne desniastes
        à personne, luy permette en vostre presence, et de toutes ces
        belles nymphes, de tirer raison de celuy qui luy a fait injure, avec
        les moyens accoustumez aux personnes nées comme luy.</p>
        <p>Amasis , apres avoir quelque temps pensé en elle mesme, en fin
        respondit: Qu’il estoit bien vray que ceste sorte de deffendre son
        honneur, de tout temps avoit esté accoustumée en sa cour,
        mais qu’elle estant femme ne permettroit jamais qu’on en vinst aux
        armes. Que toutesfois son fils estoit en aage de manier de plus grandes
        affaires que celles-là, et qu’elle s’en remettoit à
        ce qu’il en feroit. Clidaman, sans attendre que le herault repliquast,
        s’adressant à Amasis, luy dit: Madame, ce n’est pas seulement
        pour estre servie et honorée de tous ceux qui habitent ceste
        province, que les dieux vous en ont establie dame et vos devanciers
        aussi, mais beaucoup plus pour faire punir ceux qui ont failly, et pour
        honorer ceux qui le meritent. Le meilleur moyen de tous est celuy des
        armes, pour le moins en ces choses qui ne peuvent estre autrement
        averées, de sorte que si vous ostiez de vos estats ceste juste
        façon d’esclaircir les actions secrettes des meschants, vous
        donneriez cours à une licentieuse meschanceté qui ne se
        soucieroit de malfaire, pourveu que ce fust secrettement. Outre que ses
        estrangers, estans les premiers, qui de vostre temps ont recouru
        à vous, auroient quelque raison de se douloir d’estre les
        premiers refusez. Par ainsi, puis que vous les avez remis à moy,
        je vous diray, dit-il, se tournant vers le herault, que ce chavalier
        peut librement accuser et deffier celuy qu’il voudra, car je luy
        promets de luy asseurer le camp.</p>
        <p>Le Chevalier alors mit le genouil en terre, luy baisa la main pour
        remerciement, et fit signe au herault de continuer. Seigneur, dit-il,
        puis que vous luy faites ceste grace, je vous diray qu’il est icy en
        queste d’un chevalier nommé Polemas, que je supplie m’estre
        <pb n="347"/> montré afin que je paracheve ce que j’ay entrepris.
        Polemas qui s’ouyt nommer, se met en avant, luy disant d’une
        façon altiere, qu’il estoit celuy qu’il cherchoit. Alors le
        chevalier incogneu s’avança, et luy presenta le pan de son
        hocqueton, et le herault luy dit: Ce chevalier veut dire qu’il vous
        presente ce gage, vous promettant qu’il sera demain dés le lever
        du soleil, au lieu qui sera advisé pour se battre avec vous
        à toute outrance, et vous prouver que vous avez meschamment
        inventé ce que vous avez dit contre luy. – Herault, je
        reçois, dit-il, ce gage, car encor que je ne cognoisse point ton
        chevalier, toutesfois je ne laisse d’estre asseuré d’avoir la
        justice de mon costé, comme sçachant bien n’avoir jamais
        rien dit contre la verité, et à demain soit le jour que
        la preuve s’en fera. A ce mot le chevalier apres avoir salué
        Amasis, et toutes les dames, s’en retourna dans une tente qu’il avoit
        fait tendre aupres de la porte de la ville.</p>
        <p>Vous pouvez croire que cecy mit toute la Cour en divers discours, et
        mesmes qu’Amasis et Clidaman, qui aimoient fort Polemas, avoient
        beaucoup de regret de le voir en ce danger, toutesfois la promesse les
        liot à donner le camp. Quant à Polemas, il se preparoit
        comme plein de courage au combat, sans avoir cognoissance de son
        ennemy. Pour Galathée qui avoit desja presque oublié
        l’offense que Lindamor avoit receu de Polemas, outre qu’elle ne croyoit
        pas qu’il sceust que son mal vinst de là, elle ne pensa jamais
        à Lindamor, ny moy aussi qui le tenois à plus de cent
        lieues de nous. Et toutesfois c’estoit luy, qui ayant receu ma lettre,
        se resolut de s’en venger de ceste sorte, et ainsi incogneu, se vint
        presenter, comme je vous ay dit.</p>
        <p>Mais pour abreger, car je ne suis pas trop bonne guerriere, et je
        pourrois bien, si je voulois particulariser ce combat, dire quelque
        chose de travers, apres un long combat, où l’un et l’autre
        estoit esgalement advantagé, et que tous deux estoient si
        chargez de playes que le plus sain devoit estre autant asseuré
        de la mort, que de la vie, les chevaux vindrent à leur manquer
        dessous, et eux au contraire aussi gaillards que s’ils n’eussent
        comabttu de tout le jour, recommencerent à verser leur sang, et
        r’ouvrir leurs blesseures, avec tant de cruauté que chacun avoit
        pitié de voir perdre deux personnes et telle valeur. Amasis,
        entre autres, dit à Clidaman, qu’il seroit à propos de
        les separer, et ils trouverent qu’il n’y avoit personne qui le peust
        mieux que Galathée.</p>
        <p>Elle qui, de son costé, estoit desja bien fort touchée de
        pitié, et <pb n="348"/> n’attendoit que ce
        commandement pour l’effectuer, de bon cœur avec trois ou quatre de nous
        vint au camp. Lors qu’elle y entra, la victoire panchait du
        costé de Lindamor, et Polemas estoit reduit à mauvais
        terme, quoy que l’autre ne fust guiere mieux; auquel par hazard
        elle s‘adressa, et le prenant par l’escharpe qui lioit son heaume, et
        qui pendoit assez bas par derriere, elle le tira un peu fort. Luy qui
        se sentit toucher, tourna brusquement de son costé, croyant
        d’estre trahy, et cela avec tant de furie, que la nymphe, se voulant
        reculer pour n’estre heurtée, s’empestra
        dans sa robbe, et tomba au milieu du camp.</p>
        <p>Lindamor qui la recogneut, courut incontinent la relever, mais Polemas
        sans avoir esgard à la nymphe, voyant cest advantage, lors qu’il
        estoit plus desesperé du combat, prit l’espée à
        deux mains, et luy en donna par derriere sur la teste deux ou trois
        coups de telle force, qu‘il le contraignit avec une grande blessure, de
        mettre un genouil à terre d’où il se releva tant
        animé, contre la discoutoisie de son ennemy, que depuis, quoy
        que Galathée le priast, il ne le voulut laisser qu’il ne l’esut
        mis à ses pieds, où luy sautant dessus, il le desarma de
        la teste. Et estant prest à luy donner le dernier coup, il ouyt
        la voix de sa dame qui luy dit: Chevalier, je vous adjure par celle
        que vous aimez le plus, de me donner ce chevalier. – Je le veux, luy
        dit Lindamor, s‘il vous advoue d’avoir faussement parlé de moy,
        et de celle par qui vous m’adjurez. Polemas estant, à ce qu’il
        pensoit, au dernier poinct de sa vie, d’une
        voix basse, advoua ce que l’on voulut.</p>
        <p>Ainsi s’en alla Lindamor, apres avoir baisé les mains à
        sa maistresse qui le recogneut jamais, quoy qu’il parlast à
        elle, car le heaume, et la frayeur en quoy elle estoit, luy
        empescherent de prendre garde à la parole. Il est vray que
        passant pres de moy il me dit fort bas: Belle Leonide, je vous ay trop
        d’obligtion pour me celer à vous, tant y a que voicy l’effet de
        vostre lettre. Et sans s’arrester d’avantage, monta à cheval, et
        quoy qu’il fust fort blessé, s’en alla au galop jusques à
        perte de veue, ne voulant estre recogneu. Cest effort luy fit beaucoup
        de mal, et le reduisit à telle extremité, qu’estant
        arrivé en la maison d’une des tantes de Fleurial, où il
        avoit auparavant resolu de se retirer en cas qu’il fust blessé,
        il se trouva si foible qu’il demeura plus de
        trois sepmaines avant que de se r’avoir.</p>
        <p>Cependant voilà Galathée de retour, fort en colere contre
        le chevalier incogneu, de ce qu’il n’avoit pas voulu la seconde fois
        <pb n="349"/> laisser le combat, luy semblant
        d’estre plus offensée en ce refus qu’obligée en ce qu’il
        luy avoit donné. Et parce que Polemas tenoit un des premiers
        rangs, comme vous sçavez, Amasis et Clidaman avec beaucoup de
        déplaisir le firent emporter du camp, et panser avec tant de
        soin qu’en fin on commença de luy esperer vie.</p>
        <p>Chacun estoit fort desireux de sçavoir qui estoit le chevalier
        incogneu, le courage et la valeur duquel s’estoit acquis la faveur de
        plusieurs. Galathée seule estoit celle qui en avoit conceu
        mauvaise opinion, car ceste orgueilleuse beauté se ressouvenoit
        de l’offense, et oublioit la courtoisie. Et parce que c’estoit à
        moy à qui elle remettoit ses plus secrettes pensées,
        aussi tost qu’elle me vid en particulier: Cognoissez-vous point, me
        dit-elle, ce discourtois chevalier à qui la fortune et non la
        valeur a donné l’advantage en ce combat? – Je cognois certes,
        luy dis je, madame, ce vaillant chevalier qui a vaincu, et le cognois
        pour aussi courtois que vaillant. – Il ne l’a pas monstré, me
        dit-elle, en ceste action, autrement il n’eust pas refusé de
        laisser le combat quand je l’en ay requis. – Madame, respondis-je, vous
        le blasmez de ce que vous le devriez estimer, puis que pour vous rendre
        l’honneur que chacun vous doit, il a esté en danger de sa
        vie, et en ay veu couler son sang jusques en terre. – En cela, si
        Polemas a eu tort, dit-elle, il en a bien eu d’avantage par apres, puis
        que quelque priere que je luy aye peu faire, il n’a voulu se retirer. –
        Et n’avoit-il pas raison, luy dis-je, de vouloir chastier cet
        outrecuidé du peu de respect qu’il vous avoit porté? Et
        quant à moi, je trouve qu’en cela Lindamor a bien fait. –
        Comment, m’interrompit-elle, est-ce Lindamor qui a combatu?</p>
        <p>Je fus à la vérité surprise, car je l’avois
        nommé sans y penser, mais voyant que cela estoit fait, je me
        resolus de luy dire: Ouy, Madame, c’est Lindamor, qui s’est senty
        offensé de ce que Polemas avoit dit de luy, et en a voulu
        esclaircir la vérité par les armes. Elle demeura tout
        hors de soy, et apres avoir pour un temps consideré cet
        accident, elle dit: Doncques c’est Lindamor qui m’a procuré ce
        déplaisir! Doncques c’est luy qui m’a porté si peu de
        respect! Doncques il a eu si peu de consideration qu’il a bien
        osé mettre mon honneur au hazard de la fortune et des armes!</p>
        <p>A ce mot, elle se teut d’extreme colere, et moy qui en toute
        façon voulois qu’elle recogneust qu’il n’avoit point de tort,
        luy respondis: Est-il possible, madame, que vous puissiez vous plaindre <pb n="350"/> de
        Lindamor, sans recognoistre le tort que vous faites à vous mesme? Quel
        desplaisir vous a-t’il procuré, puis que, s’il a vaincu Polemas,
        il a vaincu vostre ennemy? – Comment, mon ennemy? dit-elle. Ah! que
        Lindamor me l’est bien d’avantage, puis que si Polemas a parlé,
        Lindamor luy en a donné le subjet. – O Dieu, dis-je alors, et
        qu’est-ce que j’entends? Vostre ennemy? Lindamor, qui n’a point d’ame
        que pour vous adorer, et qui n’a une goutte de sang qu’il ne respande
        pour vostre service, et vostre amy? celuy qui par ses discours
        controuvez a tasché finement d’offenser vostre honneur! – Mais
        qui sçait, adjousta-t’elle, s’il n’est point vray que Lindamor,
        poussé de son outrecuidance accoustumée, n’ait tenu ce
        langage? – Et bien, luy repliquay-je, combien estes-vous
        obligée à Lindamor, qui a fait advouer à vostre
        ennemy qu’il l’avoit inventé? O madame, vous me pardonnerez,
        s’il vous plaist, mais je ne puis en cecy que vous accuser d’une
        tresgrande mescognoissance, pour ne dire ingratitude. S’il met sa vie
        pour esclaircir que Polemas ment, vous l’accusez d’inconsideration, et
        s’il veut faire advouer au menteur sa mesme menterie, vous le taxez de
        discourtoisie! Et s’il n’eust fié son bon droit à ses
        armes, comment eust-il tiré la vérité de cest
        affaire? Et si, lors que vous luy commandastes la seconde fois il eust
        laissé le combat, Polemas n’eust jamais advoué ce que
        vous et chacun avez peu ouyr. O pauvre Lindamor! Que je plains ta
        fortune! Est-ce que tu dois faire puis que tes plus signalés
        services sont des offnenses, et des injures? Et bien, madame, vous n‘
        aurez pas peut-estre beaucoup de temps à luy user de ses
        cruautez, car la mort plus pitoyable mettra fin à vos
        mescognoissances et à ses supplices. Et peut-estre qu’à
        l’heure que je parle, il n’est desja plus, et si cela est, la nymphe
        Galathée en est la seule cause. – Et pourquoy m’en accusez-vous
        ? dit-elle. – Parce, luy repliquay-je, que quand vous les voulustes
        separer, et qu’en reculant vous mistes le genouil en terre, il voulut
        vous relever. Cependant ce courtois Polemas, que vous louez si fort, le
        blessa en deux ou trois endroits à son advantage, d’où je
        veis le sang rougir la terre. Mais s’il a la mort pour ce subjet, c’est
        le moindre mal qu’il ait receu de vous, car se voir mespriser, ayant
        bien fait son devoir, est, ce me semble, un déplaisir auquel nul
        autre n’est égal. Mais madame, vous plaist-il pas de vous
        ressouvenir qu’autrefois vous m’avez dit, en vous plaignant de luy, que
        pour esteindre ces discours de Polemas, s’il n’y sçavoit point
        d’autre remede, il se devoit servir du fer et du <pb n="351"/>
        sang? Et bien, il a fait ce que vous avez jugé qu’il devoit
        faire et encor vous trouvez qu’il n‘ a pas bien fait!</p>
        <p>Si Silvie et quelques autres nymphes ne nous eussent alors
        interrompues, j’eusse, avant que laisser ce discours , adoucy beaucoup
        l’animosité de la nymphe, mais voyant tant des personnes, nous
        changeasmes de propos. Et toutesfois mes paroles ne furent sans effect,
        quoi qu’elle ne voulust me le faire paroistre, mais par mille
        rencontres j’en recogneus la vérité. Car depuis ce jour,
        je me resolus de ne luy en parler jamais, qu’elle ne m’en demandast des
        nouvelles. Elle, d’autre costé, attendoit que je luy en disse la
        premiere, et ainsi plus de huict jours s’ecoulerent sans en parler.
        Mais cependant Lindamor ne demeura pas sans soucy de sçavoir et
        ce qui se disoit de luy à la Cour et ce qu’en pensoit
        Galathée. Il m’envoya Fleurial pour ce subjet, et pour me donner
        un mot de lettre, il fit son message si à propos que
        Galathée ne s’en prit garde. Son billet estoit tel.</p>
    </div>
    <div class="contentli">
        <milestone type="space"/>
        <head type="chapitre">BILLET de Lindamor</head>
        <h3>à Leonide</h3>
        <milestone type="space"/>
        <p>Madame, qui pourra douter de mon innocence ne sera peu
        coulpable envers
        la verité. Toutesfois, si les yeux serrez ne voyent point la
        lumiere, encor que sans ombre elle leur esclaire, il m’est permis de
        douter que madame, pour mon mal-heur, n’ait les yeux fermez à la
        clarté de ma justice. Obligez-moy de l’asseurer, que si le sang
        de mon ennemy ne peut laver la noirceur dont il a tasché de me
        salir, j’y adjousteray plus librement le mien, que je ne conserveray ma
        vie, qui est sienne, quelle que sa rigueur me la puisse rendre.</p>
        <milestone type="space"/>
    </div>
    <div class="contentl">
        <p>Je m’enquis particulierement de Fleurial, comment il se
        portoit, et s’il n’y avoit personne qu’il l’eust recogneu.
        Et sceus qu’il avoit beaucoup perdu de sang, et que cela luy retarderoit un
        peu d’avantage sa guerison, mais qu’il n’y avoit rien de
        dangeraux; que pour estre recogneu, cela ne pouvoit estre, parce que le herault
        estoit un Franc de l’armée de Meroüée, qui estoit sur les
        bords du Rhin en ce temps-là, et que tous ceux qui le servoient
        n’avoient pas mesme permission de sortir hors de la maison, et que sa
        tante et sa sœur ne le cognoissent que pour le chevalier qui avoit
        combattu contre Polemas, la valeur, et la libéralité
        duquel les <pb n="352"/> convioit à le servir avec tant de soin,
        qu’il ne falloit douter qu’il le peust estre mieux. Qu’il luy avoit
        commandé de venir sçavoir de moy quel estoit le bruit de
        la cour, et ce qu’il avoit à faire.</p>
        <p>Je luy respondis qu’il rapportast à Lindamor, que toute la cour
        estoit pleine de sa valeur, encor qu’il y fust incogneu, que du
        reste il attendist seulement à guerir, et que je rapporterois de
        mon costé tout ce que je pourrois à son contentement. Sur
        cela je luy donnay ma response et luy dis: Demain, avant que partir,
        quand Galathée viendra au jardin, invente quelque occasion
        d’aller voir ta tante, et prends congé d’elle, car il est
        nécessaire pour des occasions que je te diray une autre fois.</p>
        <p>Il n‘ y faillit point, et de fortune le lendemain la nymphe estant sur
        le soir entrée dans le jardin, Fleurial s’en vint luy faire la
        reverence, et voulut parler à elle. Mais Galathée qui
        croyoit que ce fust pour luy donner des lettres de Lindamor, demeura
        tellement confuse, que je la veis changer de couleur et devenir pasle
        comme la mort. Et parce que je craignois que Fleurial s’en prist garde,
        je m’advançay, et luy dis: C’est Fleurial, madame, qui s’en va
        voir sa tante, parce qu’elle est malade, et voudroit vous supplier de
        luy donner congé pour quelques jours.</p>
        <p>Galathée, tournant les yeux, et la parole vers moy, me demanda
        quel estoit son mal. Je croy, luy respondis-je, que c’est celuy des
        années passées qui luy oste fort tout espoir de guerison.
        Alors elle s’adressa à Fleurial et luy dit: Va, et revien tost,
        mais non toutesfois qu’elle ne soit guerie, s’il est possible, car je
        l’aime bien fort pour la particuliere bonne volonté, qu’elle m’a
        tousjours portée.</p>
        <p>A ce mot, elle continua son promenoir, et je me mis à parler
        à luy, et monstrois plus par mes gestes, qu’en effect, du
        désplaisir, et de l’admiration, afin que la nymphe y prist
        garde. En fin je luy dis: Vois-tu, Fleurial, sois secret et
        prudent; de cecy depend tout ton bien, ou tout ton mal, et sur
        tout, fay tout ce que te commandera Lindamor.</p>
        <p>Apres me l’avoir promis, il s’en alla, et moy je disposay le mieux
        qu’il me fut possible, mon visage à la douleur, et
        déplaisir. Et quelquefois, quand j’estois en lieu où la
        nymphe seule me pouvoit ouyr, je feignois de souspirer, levois les yeux
        au ciel, frappois les mains ensemble, et bref je faisois tout ce que je
        pouvois imaginer, qui luy donneroit quelque soupçon de ce que je
        voulois. Elle, comme je vous ay dit, qui attendoit tousjours que
        <pb n="353"/> je luy parlasse de Lindamor, voyant que j’en disois rien,
        qu’au contraire j’en fuyois toutes les occasions, et qu’au lieu de
        ceste joyeuse humeur, dont j’estois estimée entre toutes mes
        compagnes, je n’avois plus qu’une fascheuse melancolie, conceut peu
        à peu l’opinion que je luy voulois donner, non toutesfois
        entierement. Car mon dessein estoit de luy faire croire que Lindamor au
        sortir du combat s’estoit trouvé tellement blessé, qu’il
        en estoit mort, afin que la pitié obtint sur ceste ame
        glorieuse, ce que ny l’affection ny les services n’avoient peu. Or
        comme je vous dy, mon dessein fut si bien conduit qu’il reussit presque
        tel que je l’avois proposé, car quoy qu’elle voulust faindre, si
        ne laissoit-elle d’estre aussi vivement touchée de Lindamor,
        qu’une autre eust peu estre. Et ainsi me voyant triste, et muette, elle
        se figura, ou qu’il estoit en tres-mauvais estat, ou quelque chose de
        pire, et se sentit tellement pressée de ceste inquietude, qu’il
        ne luy fut pas possible de tenir plus longuement sa resolution.</p>
        <p>Deux jours apres que Fleurial fut party, elle me fit venir en son
        cabinet, et là, feignant de parler d’autre chose, me dit:
        Sçavez-vous point comme se porte la tante de Fleurial. – Je luy
        respondis, que depuis qu’il estoit party, je n’en avois rien sceu. –
        Vrayement, me dit-elle, je regretterois bien fort ceste bonne vieille,
        s’il en mesavenoit. – Vous auriez raison, luy dis-je, madame, car elle
        vous aime, et avez receu beaucoup de services d’elle, qui n’ont point
        esté encor assez recogneus. – Si elle vit, dit-elle, je le
        feray, et apres elle les recognoistray envers Fleurial à sa
        consideration. Alors je respondis: Et le services de la tante et ceux
        du nepveu meritent bien chacun d’eux, mesmes recompenses, et
        principalement de Fleurial, car sa fidelité et son affection ne
        se peuvent acheter. – Il est vray, me dit-elle. Mais, à propos
        de Fleurial, qu’aviez-vous tant à luy dire ou luy à vous,
        quand il partit? – Je respondis froidement: Je me recommandois
        à sa tante. – Des recommandations, me dit-elle, ne sont pas si longues.</p>
        <p>Alors elle s’approcha de moy et me mit une main sur l’espaule.
        Dites la verité, continua-t’elle, vous parliez d’autre chose. – Et que
        pourroit-ce estre, lui repliquay-je, si ce n’estoit cela? Je n’ay
        point d’autres affaires avec luy. – Or je cognoy, me dit-elle, à
        ceste heure que vous feignez. Pourquoy dites-vous que vous n’avez point
        d’autres affaires avec luy, et combien en avez-vous eu pour Lindamor?
        – O! Madame, luy dis-je, je ne croyais pas que vous eussiez à
        ceste heure memoire d’une personne qui a esté <pb n="354"/> tant infortunée.
        Et en me taisant je fis un grand souspir. – Qu’y a-t’il, me dit-elle,
        que vous souspirez? Dites-moy la verité, où est Lindamor
        ? – Lindamor, luy respondis-je, n’est plus que terre. – Comment,
        s’escria-t’elle, Lindamor n’est plus? – Non certes, luy respondis-je,
        et la cruauté dont vous avez usé envers luy l‘a plus
        tué que les coups de son ennemy; car sortant du combat,
        et sçachant par le rapport de plusieurs la mauvaise satisfaction
        que vous aviez de luy, il n’a jamais voulu se laisser panser. Et puis
        que vous l’avez voulu sçavoir, c’est ce que Fleurial me disoit,
        à qui j’ay commandé d’essayer s’il pourroit discrettement
        retirer les lettres que nous luy avons escrites, afin qu’ainsi que vous
        aviez perdu le souvenir de ses services par. vostre cruauté, je fisse aussi devorer
        au feu les memoires qui en peuvent demeurer.</p>
        <p>– O mon Dieu! dit-elle alors, qu’est-ce que vous me dites? est-il
        possible qu’il se soit ainsi perdu? – C’est vous, luy dis-je qui devez
        dire de l’avoir perdu; car quant à luy, il a gagné
        en mourant, puis que par la mort il a trouvé le repos, que
        vostre cruauté ne luy eust jamais permis tant qu’il eust vescu.
        – Ah! Leonide, me dit-elle, vous me dites ces choses pour me mettre en
        peine. Advouez le vray, il n’est pas mort. – Dieu le voulust, luy
        respondis-je. Mais à quelle occasion le vous dirois-je? Je
        m’asseure que sa mort ou sa vie vous sont indifferentes. Et mesme, puis
        que vous l’aimiez si peu, vous devez estre bien aise d’estre exempte de
        l’importunité qu’il vous eust donnée; car vous
        devez croire, que s’il eust vescu, il n’eust jamais cessé de
        vous donner de semblables preuves de son affection que celle de
        Polemas. – En verité, dit alors la nymphe, je plains le pauvre
        Lindamor, et vous jure que sa mort me touche plus vivement que je
        n’eusse pas creu. Mais dites-moy, n’a t’il jamais eu souvenir de nous
        en sa fin, et n’a-t’il point monstré d’avoir du regret de nous
        laisser? – Voilà, luy dis-je, madame, une demande qui n’est pas
        commune. Il meurt à vostre occasion et vous demandez s’il a eu
        memoire de vous! Ah! que sa memoire et son regret n’ont esté
        que trop grands pour son salut! Mais je vous supplie ne parlons plus
        de luy; je m’asseure qu’il est en lieu où il
        reçoit le salaire de sa fidelité, et d’où
        peut-estre il se verra venger à vos despens. – Vous estes en
        colere, me dit-elle. – Vous me pardonnerez, luy dis-je, madame, mais
        c’est la raison qui me contraint de parler ainsi, car il n’y a personne
        qui puisse rendre plus de tesmoinage de son affection et de sa
        fidelité que moy, et du tort que vous avez de rendre une si
        indigne recom- <pb n="355"/> pense à tant de services. – Mais,
        adjousta la nymphe, laissons cela à part, car je cognoy bien
        qu’en quelque chose vous avez raison, mais aussi n’ay-je pas tant de
        tort que vous me donnez. Et me dites, je vous prie, par toute
        l’amitié que vous me portez, si en dernieres paroles il s’est
        point ressouvenu de moy et quelles elles ont esté. – Faut-il
        encor, luy dis-je, que vous triomphiez en vostre ame de la fin de sa
        vie comme vous avez fait de toutes ses actions depuis qu’il a
        commencé de vous aimer? S’il ne faut que cela à vostre
        contentement, je vous satisferay.</p>
        <p>Aussi tost qu’il sceut que par vos paroles vous taschiez de noircir
        l’honneur de sa victoire, et qu’au lieu de vous plaire, il avoit par ce
        combat acquis vostre haine: Il ne sera pas vray, dit-il, ô
        injustice, qu’à mon occasion tu loges plus longuement en une si
        belle ame; il faut que par ma mort je lave ton offense.
        Dés lors, il osta tous les appareils qu’il avoit sur ses playes,
        et depuis n’a voulu souffrir la main du chirugien. Ses blessures
        n’estoient pas mortelles, mais la pourriture l’ayant reduit à
        tels termes qu’il ne se sentoit plus de force pour vivre, il appella
        Fleurial, et se voyant seul avec luy, il dit: Fleurial, mon amy, tu
        perds aujourd’huy celuy qui avoit plus d’envie de te faire du bien,
        mais il faut que tu t’armes de patience, puis que telle est la
        volonté du Ciel. Si veux-je toutefois recevoir encores de toy un
        service, qui me sera le plus agreable que tu me fis jamais. Et ayant
        tiré promesse qu’il le feroit, il continua: Ne faus donc point
        à ce que je vay dire. Aussi tost que je seray mort, fends moy
        l’estomac et en arrache le cœur, et le porte à la belle
        Galathée et luy dis que je luy envoye, afin qu’à ma mort
        je ne retienne rien d’autruy. A ces derniers mots, il perdit la parole
        et la vie. Or ce fol de Fleurial, pour ne manquer à ce qui luy
        avoit esté commandé par une personne qu’il avoit si
        chere, avoit apporté icy ce cœur, et sans moy vouloit le vous presenter.</p>
        <p>– Ah! Leonide! dit-elle, il est doncques bien certain qu’il
        est mort! Mon Dieu! que n’ay-je sceu sa maladie, et que ne m’en avez-vous
        advertie? J’y eusse remedié. O quelle perte ay-je faite! Et
        quelle faute est la vostre? – Madame, luy respondis-je, je n’en ay
        rien sceu, car Fleurial estoit demeuré pres de luy pour le
        servir, à cause qu’il n’a mené personne des siens.
        Mais encore que je l’eusse sceu, je croy que je ne vous en eusse point
        parlé, tant j’ay recogneu vostre volonté esloignée
        de luy sans subjet.</p>
        <p>A ce mot, s’appuyant la teste sur la main, elle me commanda
        de <pb n="356"/> la laisser seule, afin, comme je croy, que je ne visse les larmes qui
        desja empouloient ses paupieres. Mais à peine estois-je sortie
        qu’elle me rappella, et sans lever la teste, me dit que je commandasse
        à Fleurial de luy faire porter ce que Lindamor luy envoyoit,
        qu’en toute façon elle le vouloit. Et incontinent je ressortis
        avec un espoir asseuré que les affaires du chevalier pour qui je
        plaidois, reussiroient comme je les avois proposées. Cependant,
        quand Fleurial retourna vers Lindamor, il le trouva assez en peine pour
        le retardement qu’il avoit fait à Montbrison, mais ma lettre le
        resjouyt de sorte, que depuis à veue d’œil on le voyoit amender.
        Elle fut telle.</p>
    </div>
    <div class="contentli">
        <milestone type="space"/>
        <head type="chapitre">RESPONSE DE LEONIDE</head>
        <h3>A LINDAMOR</h3>
        <milestone type="space"/>
        <p>Vostre justice esclaire de sorte, que mesme les yeux
        les plus fermez ne peuvent en nier la clarté. Contentez-vous que ceux que vous
        desirez qui la voyent par moy, ayant sceu vostre resolution, l’ont
        recogneue tres juste. Il est vary que tout ainsi que les blessures du
        corps ne sont pas du tout gueries, encor que le danger en soit
        osté, et qu’il faut en cela du temps, celles de l’ame en sont de
        mesme. Mais en ayant osté le danger par vostre valeur et
        prudence, vous devez laisser au temps de faire ses actions ordinaires,
        vous ressouvenant que les playes qui se ferment trop promptement sont
        sujettes à faire sac, qui par apres est plus dangereux que
        n’estoit la blesseure. Esperez tout ce que vous desirez, car vous le
        pouvez faire avec raison.</p>
        <milestone type="space"/>
    </div>
    <div class="contentl">
        <p>Je luy escrivis de ceste sorte à fin que la tristesse ne nuisist pas à ses blesseures, et qu’il guerist plustost. Il me rescrivit ainsi.</p>
    </div>
    <div class="contentli">
        <milestone type="space"/>
        <head type="chapitre">REPLIQUE DE LINDAMOR</head>
        <h3>A LEONIDE</h3>
        <milestone type="space"/>
        <p>Ainsi, belle nymphe, puissiez-vous avoir toute sorte de
        contentement; comme tout le mien vient et despend de vous seule. J’espere, puis que
        vous me le commandez, toutesfois amour qui n’est jamais sans estre
        accompagné de doute, me commande que je tremble: mais fasse de
        moy le Ciel ce qu’il luy plaira, je sçay qu’il ne peut me
        refuser le tombeau. <pb n="357"/></p>
        <milestone type="space"/>
    </div>
    <div class="contentl">
        <p>Or ce que je luy respondis, à fin de ne vous
        ennuyer par tant de lettres, fut en somme qu’aussi tost qu’il pourroit
        souffrir le travail, il trouvast moyen de parler à moy, et qu’il cognostroit
        combien j’estois veritable. Et plus briefvement qu’il me fut possible, luy fis
        entendre tous les discours que Galathée et moy avions eu, et le
        desplaisir qu’elle avoit ressenty de sa mort, et la volonté
        d’avoir son cœur.</p>
        <p>Voyez quelle est la force d’une extreme affection. Lindamor avoit
        esté fort blessé en plisieurs lieux, et avoit tant perdu
        de sang qu’il fut presque en danger de sa vie. Toutesfois, outre toute
        l’esperance des chirurgiens, aussi tost qu’il receut ceste derniere
        lettre, le voilà debout, le voilà qui s’habille, et dans
        deux ou trois jours apres, il essaye de monter à cheval et en
        fin se hazarde de me venir trouver.</p>
        <p>Et parce qu’il n’osoit venir de jour pour n’estre veu, il s’habilla en
        jardinier, et se disant cousin de Fleurial, se resolut de venir dans le
        jardin, et se conduire, selon que l’occasion s’offriroit. S’il le
        proposa, il le mit en effet, et ayant fait faire secrettement des
        habits, fit entendre à la tante de Fleurial, qu’avant son combat
        il avoit fait un vœu, et qu’il vouloit l’aller rendre avant que de
        partir du pays, mais que craignant les amis de Polemas, il y vouloit
        aller en ceste equipage, et qu’il la prioit de n’en rien dire. La bonne
        vieille l’en voulut dissuader pour le danger qu’il y avoit, le
        conseillant de remettre ce voyage à une autre fois. Mais luy qui
        estoit porté d’une trop ardente devotion pour l’interrompre, luy
        dit, que s’il ne le faisoit avant que de s’en aller hors du païs,
        il croiroit qu’il luy deust advenir tous les mal-heurs du monde.</p>
        <p>Ainsi donc sur le soir, il part, afin de ne rencontrer personne, et
        vint si heureusement, que sans estre veu il entra dans le jardin, et
        fut conduit par Fleurial en la maison où pour lors il n’y avoit
        qu’un valet qui luy aidoit à travailler, auquel il fit accroire
        que Lindamor estoit son cousin, à qui il vouloit apprendre le
        mestier de jardinier.</p>
        <p>Si le chevalier attendoit le matin avec beaucoup de desir, et si la
        nuict ne luy sembla estre plus longue que de coustume, celuy qui aura
        esté en quelque attente de ce qu’il desire, en pourra juger.
        Tant y a que le matin ne fut plustost venu, que Lindamor avec une
        besche en la main se met au jardin.</p>
        <p>Je voudrois que vous l’eussiez veu avec cet outil: vous eussiez bien
        cogneu qu’il n’y estoit guiere accoustumé, et qu’il se
        sçavoit mieux aider d’une lance. Depuis il m’a juré cent
        fois que de sa vie <pb n="358"/> il n’eut tant de honte que de se presenter
        vestu de ceste sorte devant les yeux de sa maitresse, et qu’il fut deux
        ou trois fois en resolution de s‘en retourner, mais en fin l’amour
        surmonta la honte et le fit resoudre d’attendre que nous vinissions.</p>
        <p>De fortune, ce jour la nymphe pour se desennuyer, estoit descendue au
        jardin avec plusieurs de mes compagnes. Aussi tost qu’elle apperceut
        Fleurial, elle tressaillit toute, et incontinent me fit signe de
        l’oœil. Mais quoy que j’essayasse de parler à luy, je ne le peus
        faire, parce que le nouveau jardinier estoit tousjours aupres, qui
        estoit si changé en cet habit que nulle de nous ne le peut
        recognoistre. Quant à moy, je m’excuse si je ne le cogneus pas,
        car je n’eusse jamais pensé qu’il eust fait ce dessein sans
        m’advertir, mais il me dit depuis qu’il me l’avoit celé,
        sçachant bien que je ne lui eusse jamais permis de venir en ce
        lieu de ceste sorte. Pensant donc à tout autre qu’à luy,
        je fus bien assez curieuse pour demander à Fleurial qui estoit
        cet estranger; il me respondit froidement que c’estoit le fils
        de sa tante, auquel il vouloit apprendre ce qu’il sçavoit du jardinage.</p>
        <p>A ce mot Galathée aussi curieuse, mais moins courageuse que moy,
        me voyant en discours avec luy, s’en approcha, et oyant que cestuy-cy
        estoit cousin de Fleurial, lui demanda comme sa mere se portoit. Ce fut
        alors que Lindamor fut empesché, car il craignoit que ce qui
        avoit esté couvert par les habits ne fust descouvert par la
        parole. Toutesfois la contrefaisant au mieux qu’il peut, il respondit
        d’un langage villageois, qu’elle estoit hors de danger. Et apres suivit
        une reverence de mesme au langage , avec une telle grace que toutes les
        nymphes s’en mirent à rire. Mais luy sans en faire semblant,
        remet son chappeau avec les deux mains sur la teste, et reprend son ouvrage.</p>
        <p>Galathée en sousriant, dit à Fleurial: Si vostre cousin
        est aussi bon jardinier que bon harangueur, vous avez trouvé une
        bonne ayde. – Madame, luy dit Fleurial, il ne peut mieux parler que
        ceux qui l’ont appris, en son village ils parlent tous ainsi. – Ouy,
        dit la nymphe, et peut estre encor est-il tenu pour un grand personnage
        entr’eux. Et à ce mot elle reprit son promenoir.</p>
        <p>Cela me donna un peu plus de commodité de parler à
        Fleurial, car mes compagnes pour passer leur temps se mirent toutes
        à l’entour de Lindamor. Et chacune pour le faire parler luy
        disoit un mot, et à toutes il respondoit, mais des choses tant
        hors de propos qu’il falloit rire par force, car il les disoit d’une
        sorte qu’il <pb n="359"/> sembloit que ce fust à bon escient, et
        quoy qu’il leur respondist, il ne levoit jamais la teste, feignant
        d’être attentif à son labeur.</p>
        <p>Cependant m’approchant de Fleurial, je luy demanday comme se portoit
        Lindamor. Il me respondit qu’il estoit encor assez mal: Lindamor luy
        avoit commandé de me le dire ainsi. – Et d’où vient son
        mal, luy dis-je, puis que tu me dis que ses blessures estoient des-ja
        presque gueries? – Vous le sçaurez, me respondit-il, par la
        lettre qu’il escrit à madame. – Madame, luy dis-je, a opinion
        qu’il soit mort. Mais donne-la moy et je la luy feray voir, faignant
        qu’il y a long temps qu’il l’a escritte. – Je n’oserais, me
        respondit-il, parce qu’il me l’a expressément deffendu, et qu’il
        m’y a astreint par serment. – Comment, luy dis-je, Lindamor entre-t’il
        en meffiance de moy? – Nullement, me dit-il, au contraire il vous prie
        de faire tousjours croire à la nymphe qu’il est mort;
        mais pour son bien et pour mon advantage, il faut que la nymphe
        reçoive ceste lettre de mes mains.</p>
        <p>Je me mis certes en colere, et luy en eusse bien dit d’avantage, si je
        n’eusse eu peur que l’on s’en fust apperceu: mais il fit si bien ce
        qui luy avoit esté commandé, que je n’en peus tirer autre
        chose, sinon pour conclusion, que si la nymphe vouloit ce qu’il avoit
        à luy donner de Lindamor, il falloit qu’elle le prist de sa
        main. Et quand je luy disois qu’il demeureroit long temps à luy
        pouvoir parler, et que cela la pourroit offenser, il ne me respondoit
        sinon d’un branslement de teste, par lequel il me faisoit entendre
        qu’il n’en feroit rien.</p>
        <p>Galathée, qui s’estoit apperceu de nostre discours, desireuse
        d’en sçavoir le sujet, se retira du promenoir plustost que de
        coustume, et m’ayant appellée en particulier, voulut entendre ce
        que c’estoit. Je luy dis franchement, je veux dire pour ce qui estoit
        de la resolution de Fleurial, mais au lieu de la lettre, je luy dis que
        c‘estoit le cœur de Lindamor et qu’en toute sorte luy ayant esté
        commandé par luy à sa mort, il croiroit user de trahison
        s’il n’observoit pas sa promesse. Alors Galathée me repondit
        comment il entendoit de luy pouvoir parler en particulier, qu’il luy
        sembloit n’y avoir point d’autre moyen que de faindre de luy apporter
        des fruits dans un panier et qu’au fonds il luy mist le cœur.</p>
        <p>Je luy respondis alors, que cela se pourroit bien faire ainsi, mais que
        je le cognoissois pour si brutal qu’il n’en feroit rien, parce que
        l’avarice luy faisoit esperer d’avoir beaucoup d’elle, s’il luy
        representoit luy mesme [en luy remettant ce cœur entre <pb n="360"/> les
        mains) les services qu’en ces occasions il luy avoit rendus. O! me
        dit-elle, s’il ne tient qu’à cela, qu’il vous die seulement ce
        qu’il veut, car je le luy donneray. – Ce sera, luy dis-je, une espece
        de rançon que vous payerez pour ce cœur. – Ce
        n’est pas, me respondit-elle, de ceste monnoye que je la dois payer,
        c’est de mes larmes, et celles-là estans taries, de mon sang.</p>
        <p>Peut estre fut-elle marrie de m’en avoir tant dit. Tant y a qu’elle me
        commanda le matin de parler à Fleurial, ce que je fis, et luy
        representay tout ce que je creus qui le pouvoit esmouvoir à me
        donner ceste lettre, jusques à le menacer, mais tout fut en
        vain, car pour resolution, il me dit: Voyez-vous, Leonide, quand le
        ciel et la terre s’en mesleroient, je n’en feray autre chose. Si ma
        dame veut sçavoir ce que j’ay à luy dire, il fait si beau
        le soir: qu’elle vienne avec vous jusques au bas de l’escalier qui
        descend de sa chambre, la lune est claire, je l’ay veue bien souvent y
        venir, le chemin n’est pas long, personne n’en peut rien
        sçavoir. Je m’asseure que m’ayant ouy, elle ne plaindra point la
        peine qu’elle aura prise.</p>
        <p>Quand il me dit cela, je me mis en extreme colere contre luy, luy
        representant qu’il devoit obeir à Galathée, et non point
        à Lindamor, qu’elle estoit sa maitresse, qu’elle luy pouvoit
        faire du bien et du mal, bref qu’il n’y avoit point d’apparence qu‘elle
        deust prendre ceste peine. Mais luy, sans s’esmouvoir, me dit: Nymphe,
        ce n’est pas Lindamor que j’obeis, mais au serment que j’en ay fait aux
        dieux. S’il ne se peut de ceste sorte, je m’en retourneray plustost
        d’où je viens.</p>
        <p>Je le laissay avec son opiniastreté, tant ennuyée que
        j’estois à moitié hors de moy, car si j’eusse sceu le
        dessein de Lindamor, puis que la chose estoit tant avancée, sans
        doute je luy eusse aydé; mais ne le sçachant pas, je trouvois Fleurial
        avec si peu de raison que je ne sçavois que dire. Enfin je m’en retournay
        faire sa response à Galathée, qui fut tant en colere qu’elle l’eust
        fait battre et chasser du service de sa mere, si je ne luy eusse representé le
        danger où elle se mettoit, qu’il ne descouvrist ce qui s‘ estoit passé.</p>
        <p>Trois ou quatre jours s’escoulerent que la nymphe demeuroit
        obstinée à ne vouloir faire ce que Fleurial demandoit. En
        fin amour trop fort pour ne vaincre toute chose, la força de
        sorte que le matin elle me dit, que toute la nuict elle n’avoit
        esté en repos, que les menaces de Lindamor luy estoient toute
        nuict autour, qu’il luy sembloit que c’estoit la moindre chose qu‘elle
        devoit à <pb n="361"/> sa memoire que de descendre cest escalier
        pour tirer son cœur des mains d‘autruy, et que j’advertisse Fleurial,
        qu’il ne faillist de s’y trouver.</p>
        <p>O Dieux, quel fut le contentement du nouveau jardinier! Il m’a dit
        depuis qu’en sa vie, il n’avoit eu plus grand sursaut de joye, parce
        qu’il commençoit à desesperer que son artifice reussist,
        et voyant la nymphe ne venir plus au jardin, il craignoit qu’elle
        l’eust recogneu. Mais quand Fleurial l’advertit de la resolution
        qu’elle avoit prise, ce fut un ressuscité d‘amour, pour le moins
        si l’on meurt par le deuil, et si l’on revit par le contentement. Il se
        prepara à l’abord à ce qu’il avoit à faire, avec
        plus de curiosité qu’il n’avoit jamais fait contre Polemas.</p>
        <p>La nuict estant venue, et chacun retiré, la nymphe ne faillit
        à se r’habiller, mais seulement avec une robbe de nuict, et me
        faisant ouvrir la premiere porte, elle me fit passer devant. Et vous
        jure qu’elle trembloit de sorte, qu’ à peine pouvoit-elle
        marcher. Elle disoit qu’elle ressentoit un certain eslancement en
        l’estomac, qu’elle n’avoit point accoustumé, qui luy ostoit
        toute force, qu’elle ne sçavoit si c’estoit pour se voir ainsi
        de nuict sans lumiere, ou pour sortir à heure indue, ou pour
        apprehender le present de Lindamor, mais quoy que ce fust, elle
        n’estoit pas bien à elle.</p>
        <p>En fin s’estant un peu rasseuré, nous descendismes du tout en
        bas, où nous n’eusmes pas si tost ouvert la porte, que nous
        trouvasmes Fleurial, qui nous attendoit il y avoit long temps. La
        nymphe passa alors devant, et allant sous une tonne de jamins, qui par
        son espaisseur la pouvoit garantir, et des rais de la lune, et d’estre
        veue des fenestres du corps de logis qui respondoit sur le jardin, elle
        commença toute en colere à dire à Fleurial: Et
        bien Fleurial, depuis quand estes-vous devenu si ferme en vos opinions
        que quoy que vous commande, vous n’en vueillez rien faire?</p>
        <p>– Madame, respondit-il sans s’estonner, ç’a esté
        pour vous obeyr , que j’ay failly en cecy, s’il y a de la faute: car
        ne m’avez-vous point commandé tres-expressement que je fisse
        tout ce que Lindamor m’ordonneroit? Or, madame, c’est luy que me l’a
        ainsi commandé et qui me remettant son cœur, me fit outre son
        commandement encor obliger par serment que je ne le remettrois entre
        autres mains qu’aux vostres. – Et bien, bien, interrompit-elle en
        souspirant, où est ce cœur? – Le voicy, madame, dit-il,
        reculant trois ou quatre pas vers un petit cabinet. S’il vous plaist
        d’y venir, vous le verrez mieux que là où vous estes. <pb n="362"/></p>
        <p>Elle se leva et s’y en vint. Mais à mesme temps qu’elle
        voulut entrer dedans, voilà un homme qui se jette à ses
        pieds et sans luy dire autre chose, luy baise la robbe. O Dieu! dit la
        nymphe, qu’est cecy? Fleurial, voicy un homme! – Madame, dit Fleurial
        en sousriant, c’est un cœur qui est à vous. – Comment?
        dit-elle, un cœur? Et lors de peur elle voulut fuyr, mais celuy qui
        luy baisoit la robbe la retint.</p>
        <p>Oyant ces paroles je m’approchay, et cogneus incontinent que c’estoit
        celuy que Fleurial disoit estre son cousin. Je ne sceus soudainement
        que penser: je voyois Galathée et moy entre les mains de ces
        deux hommes, l’un desquels nous estoit incogneu. A quoy nous
        pouvions-nous resoudre? De crier, nous n’osions; de fuir,
        Galathée ne pouvoit; d’esperer en nos forces il n‘y avoit
        point d’apparence.</p>
        <p>En fin tout ce que je peus, ce fut de me jetter aux mains de celuy qui
        tenoit la robbe de la nymphe, et ne pouvant mieux je me mis à
        l’esgratigner et à le mordre, ce que je fis avec tant de
        promptitude que la premiere chose qu’il en apperceut fut la morsure. –
        Ah! courtoise Leonide, me dit-il lors, comment traitterez vous vos
        ennemis puis que vous rudoyez de ceste sorte vos serviteurs?</p>
        <p>Encores que je fusse bien hors de moy, si est-ce que je recogneus
        presque ceste voix, et luy demandant qui il estoit: Je suis, dit-il,
        celuy qui viens porter le cœur de Lindamor à ceste belle nymphe.</p>
        <p>Et lors, sans se lever de terre, s’adressant à elle, il
        continua: J‘advoue, madame, que ceste temerité est grande, si n’est-elle
        pas toutefois esgale à l’affection qui l’a produitte. Voicy le
        cœur de Lindamor que je vous apporte: j’ay esperé que ce
        present seroit aussi bien receu de la main du donneur que d’une
        estrangere. Si toutesfois mon desastre me nie ce que l’amour m’a
        promis, ayant offensé la divinité que seule je veux
        adorer, condamnez ce cœur que je vous apporte à tous les plus
        cruels supplices qu’il vous plaira; car, pourveu que sa peine
        vous satisface, il la patientera avec autant de
        contentement que vous la luy ordonnerez.</p>
        <p>Je cogneus aisément alors Lindamor, et Galathée aussi,
        mais non sans estonnement toutes deux: elle, voyant à ses pieds
        celuy qu’elle avoit pleuré mort, et moy, au lieu d’un jardinier,
        ce chevalier qui ne cede à nul autre de ceste contrée. Et
        cognoissant que Galathée estoit si surprise qu’elle ne pouvoit
        parler, je luy dis: <pb n="363"/> Est-ce ainsi, ô Lindamor, que vous
        surprenez les dames? ce n’est pas acte d’un chevalier tel que vous
        estes. – Je vous advoue, me dit-il, gratieuse nymphe, que ce n’est pas
        acte d’un chevalier, mais aussi ne me nierez-vous pas que ce ne soit
        celuy d’un amant. Et qui suis-je plus qu’amant? Amour qui apprit
        à filer aux autres, m’apprend à estre jardinier. Est-il
        possible, madame, dit-il s’adressant à la nymphe, que ceste
        extreme affection que vous faites naistre, vous soit si desagreable que
        vous la vueilliez faire finir par ma mort? J’ay pris la hardiesse de
        vous apporter ce que vous vouliez de moy: ce cœur ne vous doit-il pas
        estre plus agreable en vie que mort? Que s’il vous plaist qu’il meure,
        voilà un poignard qui abregera ce que vostre rigueur fera avec
        le temps. La nymphe à toutes ces paroles ne respondit autre
        chose, sinon: Ah! Leonide, vous m’avez trahie!</p>
        <p>Et à ce mot elle se retira dans l’allée où elle
        trouva un siege fort à propos, car elle estoit tant hors de soy
        qu’elle ne sçavoit où elle estoit. Là le chevalier
        se rejette à genoux, et moy je m’en vins à l’autre
        costé, et luy dis: Comment, madame, vous dites que je vous ay
        trahye? Pourquoy m‘ accusez-vous de cecy? Je vous jure par le service
        que je vous ay voué n’avoir rien sceu de cet affaire, et que
        Fleurial m’a deceue aussi bien que vous. Mais je loue Dieu que la
        tromperie soit si advantageuse pour chacun. Dieu mercy, voicy le cœur
        de Lindamor, que Fleurial vous avoit promis, mais le voicy en estat de
        vous faire service: ne devez-vous pas estre bien aise de ceste trahison?</p>
        <p>Il seroit trop long à raconter tous les discours que nous
        eusmes. Tant y a qu’en fin nous fismes la paix, et de telle sorte, que
        ceste amour fut plus estroictement liée qu’elle n’avoit jamais
        esté; toutesfois avec condition qu’à l’heure mesme il
        partiroit pour aller où Amasis et Clidaman l’avoient
        envoyé. Ce depart fut mal-aysé, toutesfois il falut
        obeyr, et ainsi, après avoir baisé la main à
        Galathée, sans nulle faveur plus grande, il partit. Bien s’en
        alla-t’il avec asseurance qu’à son retour il pourroit la voir
        quelquefois à ceste mesme heure et en ce mesme lieu.</p>
        <p>Mais que sert-il de particulariser toute chose? Lindamor retourna
        où ceux qui estoient à luy l’attendoient, et de là
        en diligence alla où Clidaman pensoit qu’il fust, et par les
        chemins bastit mille prudentes excuses de son sejour, tantost accusant
        les incommoditez des montagnes, et tantost d’une maladie qui encor
        paroissoit à son visage, à cause de ses blesseures. Et
        luy semblant <pb n="364"/> que tout ce qui l’esloignoit de sa dame,
        n’estoit pas affaire qui meritast plus long sejour, il revint, avec
        permission d’Amasis et de Clidaman, en Forests, où estant
        arrivé et ayant rendu bon conte de sa charge, il fut
        honoré et caressé comme sa vertu le meritoit. Mais tout
        cela ne luy touchoit point au cœur, au prix du bon accueil qu’il
        recevoit de la nymphe, qui depuis son dernier depart avoit accreu de
        sorte sa bonne volonté, que je ne sçay si Lindamor avoit
        occasion de se dire plus amant qu’aimé.</p>
        <p>Ceste recherche passa si outre, qu’un soir estant dans le jardin, il la
        pressa plusieurs fois de luy permettre qu’il la demandast à
        Amasis, qu’il s’asseuroit avoir rendu tant de bons services et à
        elle, et à son fils , qu’ils ne luy refuseroient point ceste
        grace. Elle luy respondit: Vous devez douter de leur volonté
        plus que de vos merites, et devez estre moins asseuré de vos
        merites que de ma bonne volonté. Toutesfois je ne veux point que
        vous leur en parliez, que Clidaman ne se marie; je suis plus
        jeune que luy, je puis bien attendre autant. – Ouy bien vous,
        respondit-il incontinent, mais non pas la violence de ma passion. Pour
        le moins, si vous ne me voulez accorder ce remede, donnez m’en un qui
        ne peut vous nuire, si vostre volonté est telle que vous me
        dites. – Si je le puis, dit-elle, sans m’offenser, je le vous promets.
        Apres luy avoir baisé la main: Madame, luy dit-il, vous m’avez
        promis de jurer devant Leonide, et devant les dieux, qui oyent nos
        discours, que vous serez ma femme, comme je fais serment devant
        eux-mesmes de n’en avoir jamais d’autre.</p>
        <p>Galathée fut surprise. Toutesfois, feignant que ce fust en
        partie pour le sement qu’elle en avoit fait, et en partie en ma
        persuasion, quoy que veritablement ce fust à celle de son
        affection, elle le contenta, et le luy jura entre mes mains, à
        condition que jamais Lindamor ne reviendroit en ce jardin, que le
        mariage ne fust declaré; et cela pour empscher que
        l’occasion ne les fist passer plus outre. Voilà Lindamor le plus
        content qui fut jamais, plein de toute sorte d’esperance, pour le moins
        de toutes celles qu’un amant peut avoir estant aimé, et
        n’attendant que la conclusion promise de ses desirs, quand amour, ou
        plustost la fortune, voulut se mocquer de luy, et luy donner le plus
        cruel ennuy qu’autre peut avoir. O Lindamor, quelles vaines
        propositions sont les vostres?</p>
        <p>En ce temps, Clidaman estoit party pour aller chercher avec Guiemants
        les hazards des armes et pour lors il se trouvoit en l’armée de
        Meroüée. Et encor qu’il y fust allé secrettement, si
        est- <pb n="365"/> ce que ses actions le descouvrirent assez, et parce
        qu’Amasis ne vouloit pas qu’il y demeurast de ceste sorte, elle fit
        levée de toutes les forces qu’elle peut pour luy envoyer, et
        comme vous sçavez, en donna la charge à Lindamor et
        retint Polemas pour gouverner sous elle à toutes ses provinces
        jusques à la venue de son fils. Ce qu’elle fit, tant pour
        satisfaire à ces deux grands personnages, que pour les separer
        un peu; car, depuis le retour de Lindamor, ils avoient tousjours
        eu quelque pique ensemble, fust que rien n’est de si secret, qui en
        quelque sorte ne se descouvre, et qu’à ceste occasion
        Polemas eust quelque vent que ce fust luy, contre qui il avoit combattu
        ou bien que l’amour seul en fust la cause. Tant y a que chacun
        cognoissoit bien le peu de bonne volonté qu’ils se portoient.</p>
        <p>Or Polemas demeuroit fort content et Lindamor ne s’en alloit pas mal
        volontiers, l’un pour demeurer pres de sa maistresse, et l’autre pour
        avoir occasion faisant service à Amasis de se l’obliger,
        esperant par ceste voye de se faciliter le chemin au bien auquel il
        aspiroit. Mais Polemas qui cognoissoit à l’œil combien il estoit
        defavorisé, et combien au rebours son rival recevoit de faveurs,
        n’ayant guiere d’esperance ny en ses services
        ni en ses merites, recourut aux artifices.</p>
        <p>Et voicy comment: il apposte un homme, mais un homme le plus fin et le
        plus rusé qui fust jamais en son mestier, à qui sans le
        faire recognoistre à personne de la cour, il fit secrettement
        voir Amasis, Galathée, Silvie, Silere, moy, et toutes ces autres
        nymphes. Et non seulement luy monstra le visage, mais luy raconta tout
        ce qu’il sçavoit de nous toutes, voire des choses plus secrettes
        dont comme vieil courtisan, il estoit bien informé, et puis le
        pria de se feindre druide et grand devin. Il vint dans ce grand bois de
        Savigneu, pres de beaux jardins de Mont-brison, où sur la petite
        riviere qui y passe presque au travers, il fit une logette. Et demeura
        là quelques jours, faisant le grand devineur, si bien que le
        bruit en vint jusques à nous, et mesmes Galathée le
        sçachant, l’alla trouver pour apprendre quelle seroit sa fortune.</p>
        <p>Ce rusé sceut si bien contrefaire son personnage, avec tant de
        circonstances et de ceremonies, qu’il faut qu j’advoue le vray, j’y fus
        deceue aussi bien que les autres. Tant y a que la conclusion de sa
        finesse fut de luy dire que le Ciel luy avoit donné par
        influence le choix d’un grand bien ou d’un grand mal, et que c‘estoit
        à sa prudence de les eslire. Que l’un et l’autre procedoient de
        ce qu’elle <pb n="365"/> devoit aimer, et que si elle mesprisoit son advis,
        elle seroit la plus mal-heureuse personne du monde et au contraire tres
        heureuse, si elle faisoit bonne deliberation; que si elle le
        vouloit croire, il luy donneroit des cognoisssances si certaines de
        l’un et de l’autre, qu’il ne tiendroit qu’à elle de les
        discerner. Et luy regardant la main, puis le visage, il luy dit: Un
        tel jour estant dans Marcilly, vous verrez un homme vestu d’une telle
        couleur; si vous l’espousez, vous estes la plus miserable du monde.</p>
        <p>Puis il luy fit voir dans un miroir, un lieu qui est le long de la
        riviere de Lignon, et luy dit: Voyez vous ce lieu, allez-y à
        telle heure, vous y trouverez un homme qui vous rendra heureuse si vous
        l’espousez. Or Climante [tel est le nom de ce trompeur] avoit finement
        sceu et le jour que Lindamor devoit partir, et la couleur dont il
        seroit vestu, et son dessein estoit que Polemas, feignant d’aller
        à la chasse, se trouveroit au lieu qu’il avoit fait voir dans le miroir.</p>
        <p>Or oyez, je vous supplie, comme le tout est reussi. Lindamor ne faillit
        point de venir vestu comme avoit dit Climante, et au mesme jour
        Galathée qui, avoit bonne memoire de Lindamor, demeura si
        estonné qu’elle ne sceust respondre à ce qu’il luy
        disoit. Le pauvre chevalier creut que c’estoit le desplaisir de son
        esloignement, de sorte qu’apres luy avoir baisé la main, il
        partit, et s’en alla à l’armée, plus content que ne
        vouloit sa fortune. Si j’eusse sceu qu’elle fust mise en ceste opinion,
        j’eusse tasché de l’en divertir, mais elle me le tint si secret
        que pour lors je n’en eus aucune cognoissance.</p>
        <p>Depuis, s’approchant le jour que Climante luy avoit dit qu’elle
        trouveroit sur les rives de Lignon celuy qui la rendroit heureuse, elle
        ne me voulut pas dire entierement son dessein, mais seulement me fit
        entendre qu’elle vouloit sçavoir si le druide estoit veritable
        en ce qu’il luy avoit dit, qu’aussi bien la cour estoit si seule, qu’il
        n’y avoit plus de plaisir, et que la solitude seroit pour un temps plus
        agreable; qu’elle estoit resloue d’aller en son palais d’Isoure,
        la plus seule qui luy seroit possible, et que des nymphes elle ne
        vouloit avoir Silvie et moy, sa nourrice, et le petit Meril. Quant
        à moy qui estois ennuyée de la cour, je luy dis qu’il
        seroit bien à propos de s’y aller un peu divertir. Et ainsi
        faisant entendre à Amasis, qu’elle s’y vouloit purger, elle s’y
        en alla le lendemain. Mais ç’avoit esté sa nourrice qui
        l’avoit fortifiée en ceste opinion, car ceste bonne vieille, qui
        aimoit tendre- <pb n="367"/> ment sa nourrice, estant de facile creance en
        ses predictions, comme sont la pluspart de celles de son aage, luy
        conseilla de le faire, et l’en pressa de sorte, que la trouvant desja
        toute disposée, il luy fut aisé de la mettre en ce labyrinthe.</p>
        <p>Ainsi donc nous voilà toutes trois seules en ce palais. Pour
        moy, je ne fus de ma vie plus estonnée, car figurez-vous trois
        personnes dans ce grand bastiment. Mais la nymphe, qui avoit bien
        remarqué le jour que Climante luy avoit dit, se prepara le soir
        auparavant pour y aller, et le matin s’habilla le plus à son
        advantage qu’elle peut, et nous commanda d’en faire de mesme. De ceste
        sorte nous allons dans un chariot jusques au lieu assigné,
        où estant arrivées par hazard à l’heure mesme
        qu’avoit dit Climante, nous trouvasmes un berger presque noyé,
        et encores à moitié couvert de boue et de gravier, que la
        fureur de l’eau avoit jetté contre notre bord.</p>
        <p>Ce berger estoit Celadon, je ne sçay si vous le cognoissez, qui
        par hazard estant tombé dans Lignon, avoit failly de se noyer.
        Mais nous arrivasmes si à propos, que nous le sauvasmes, car
        Galathée, croyant que ce fust cestuy-cy qui la devoit rendre
        heureuse, dés lors commença de l’aymer de telle sorte,
        qu’elle ne plaignoit point sa peine à nous ayder à le
        porter dans le chariot et de là jusques au palais sans qu’il
        revinst. Pour lors le sable, l’effroy de la mort et les taches qu’il
        avoit au visage gardoient que sa beauté ne se pouvoit remarquer.
        Et quant à moy, je maudissois l’enchanteur, et le devin qui
        estoit cause que nous avions ceste peine, car je vous jure que je n’en
        eus de ma vie tant. Mais depuis qu’il fut revenu, et que son visage ne
        fut plus souillé, il parut le plus bel homme qui se puisse dire,
        outre qu’il a l’esprit ressentant tout autre chose plustost que le
        berger. Je n’ay rien veu en nostre cour de plus civilizé ny de
        plus digne d’estre aimé, si bien que je ne m’estonne pas si
        Galathée en est tant esperdument amoureuse qu’à peine le
        peut-elle abandonner la nuict. Mais certes elle se trompe bien,
        d’autant que ce berger est perdu d’amour pour une bergere nommée
        Astrée. Si est-ce que toutes ces choses n’ont pas fait un coup
        contre Lindamor, parce que la nymphe ayant trouvé vray ce que le
        menteur luy a dit, est resolue de mourir plustost que d’espouser
        Lindamor, et s’estudie par toute sorte d’artifice de se faire aimer
        à ce berger, qui ne fait, mesme en sa presence, que souspirer
        l’esloignement d’Astrée. Je ne sçay si la contrainte
        où il se trouve (car elle ne le veut point laisser sortir
        <pb n="368"/> du palais) ou si l’eau qu’il beut quand il tomba dans la
        riviere en est la cause. Tant y a que depuis il est allé
        trainant, tantost dans le lict, tantost dehors, mais en fin il a pris
        une fievre si ardente, que ne sçachant plus de remede à
        sa santé, la nymphe me commanda de venir en diligence vous
        querir à fin que vissiez ce qui seroit necessaire pour le sauver.</p>
        <p>Le druyde estoit demeuré fort attentif durant ce discours, et
        fit divers jugements selon les sujets des paroles de sa niece, et
        peut-estre assez approchans du vray, car il cogneut bien qu’elle
        n’estoit pas du tout exempte ny d’amour, ny de faute. Toutesfois, comme
        fort advisé qu’il estoit, il dissimula avec beaucoup de
        discretion, et dit à sa niece qu’il estoit tres-aise de pouvoir
        servir Galathée, et mesme en la personne de Celadon, de qui il
        avoit tousjours aimé les parens, et qu’encor qu’il fust berger,
        il ne laissoit d’estre de l’ancien tige des chevaliers, et que ses
        ancestres avoient esleu ceste sorte de vie pour plus reposée, et
        plus heureuse que celle des cours; qu’à ceste occasion,
        il le falloit honnorer et faire bien servir, mais que ceste
        façon de vivre dont usoit Galathée n’estoit ny belle pour
        la nymphe, ny honnorable pour elle; qu’estant arrivé au
        Palais et ayant veu ses déportements, il luy diroit comme il
        voulouit qu’elle se gouvernast.</p>
        <p>La nymphe un peu honteuse luy respondist, qu’il y avoit longtemps
        qu’elle avoit fait dessein de le luy dire, mais qu’elle n’avoit eu ny
        la hardiesse ni la commodité; qu’à la
        verité Climante estoit cause de tout le mal. – O! respondit
        Adamas, s’il y avoit moyen de l’attraper, je luy ferois bien payer avec
        usure le faux tiltre qu’il s’est usurpé de druyde. – Cela sera
        fort aisé, dit la nymphe, par le moyen que je vous diray. Il dit
        à Galathée qu’elle retournast deux ou trois fois au lieu,
        où elle devoit trouver cest homme, en cas qu’elle ne l’y
        rencontrast la premiere fois. Je sçay que Polemas et luy ayant esté trop
        tardifs le premier jour, ne manquerent d’y venir les autres suivants; qui voudra
        surprendre ce trompeur, il ne faut que se cacher au lieu que je vous monstreray, où
        sans doute il viendra. Et quant au jour, vous le pourrez sçavoir de Galathée, car
        quant à moi je l’ay oublié. <pb n="369"/></p>
    </div>

</body><back>
<div>
<p/>
</div>
</back></text></TEI>
