<?xml version="1.0" encoding="UTF-8"?>
<?xml-model href="https://raw.githubusercontent.com/cligs/reference/master/tei/standard/cligs.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Première partie – Livre XI</title>
                <title type="partie">01</title>
                <title type="livre">11</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="publicdomain">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA PREMIÈRE PARTIE D’ASTRÉE</head>
        <head type="chapitre">L’UNZIESME LIVRE</head>
        <milestone type="space"/>
        <p>Celadon alloit de ceste sorte racontant à la nymphe
        l’histoire de Celion et de Bellinde, cependant que Leonide et Galathée
        parloient des nouvelles que Fleurial leur avoit rapportées. Car aussi tost que
        la nymphe apperceut Leonide, elle la tira à part, et luy dit
        qu’elle empeschast que Fleurial ne veist Celadon: Car, disoit-elle, il est
        tant acquis à Lindamor qu’il seroit assez beste pour luy dire
        tout ce qu’il auroit veu; entretenez-le donc, et quand j’auray veu mes
        lettres, je vous diray ce qu’il y aura de nouveau. A ce mot, la nymphe
        sortit de la chambre et emmena Fleurial avec elle. Et apres quelques
        autres paroles, elle luy dit: Et bien, Fleurial, quelles nouvelles
        apportes-tu à Madame? – Fort bonnes, respondit-il, et toutes
        telles que vous et elle sçauriez desirer. Car Clidaman se porte bien et
        Lindamor a fait tant de merveilles en la bataille où il s’est
        trouvé que Meroüé et Childeric l’estiment comme merite sa vertu.
        Mais il y avoit avec moy un jeune homme qui vouloit parler à Silvie,
        à qui ceux de la porte n’ont permis d’entrer, qui vous en racontera bien mieux
        toutes les particularitez, d’autant qu’il en vient, et moy j’ay pris
        ces lettres chez ma tante, où un de ceux de Lindamor les a
        portées qui attend la response. – Et ne sçais-tu point, repliqua la nymphe,
        ce qu’il veut à Silvie? Non, respondit-il, car il ne l’a jamais voulu
        dire. – Il faut, dit la nymphe, qu’il entre.</p>
        <p>A ce mot, s’en allant à la porte, elle recogneut incontinent ce
        jeune homme pour l’avoir veu souvent avec Ligdamon, qui luy fit juger qu’il
        apportoit à Silvie de ses nouvelles. Et parce qu’elle
        sçavoit combien sa compagne desiroit que ses affaires fussent secrettes, elle ne luy en
        voulut rien demander, feignant de ne le cognoistre et seulement luy dit
        qu’elle en advertiroit Silvie. <pb n="422"/> Puis retirant encore Fleurial
        à part: Tu sçais bien, Fleurial, luy dit-elle, mon amy, le mal-heur
        qui est arrivé à Lindamor. – Comment cela? respondit
        Fleurial, tant s’en faut, nous le devons croire heureux, car il acquiert tant de
        gloire où il est, qu’à son retour Amasis n’oseroit luy
        refuser Galathée. – O Fleurial, que dis-tu? si tu sçavois comme
        toutes choses se passent, tu advouerois que le voyage de nostre amy est pour luy
        celuy de la mort, car je ne fay point de doute qu’à son retour
        il ne meure de regret. – Mon Dieu! dit-il, que me dites-vous? – Fleurial,
        repliqua-t-elle, il est ainsi que je te le dis, et ne croy point qu’il
        y ait du remede s’il ne vient de toy. – De moy? dit-il, s’il peut
        venir de moy tenez-le pour asseuré, car il n’y a rien au monde
        que je ne fasse. – Or, dit la nymphe, sois donc secret, et à ce soir je
        t’en diray d’avantage. Mais pour ceste heure il faut que je sçache ce
        qu’escrit le pauvre absent. – Il a envoyé, dit-il, ces lettres
        par un jeune homme, qui avoit charge de les porter chez ma tante; elle me les
        a incontinent envoyées, et en voicy une qu’il vous escrit. Elle
        l’ouvrit, et vid qu’elle estoit telle.</p>
    </div>
    <div class="contentli">
        <milestone type="space"/>
        <head type="chapitre">LETTRE DE LINDAMOR</head>
        <h3>A LEONIDE</h3>
        <milestone type="space"/>
        <p>Autant que I’esloignement a eu peu de puissance sur mon ame, autant
        ay-je peur qu’il n’en ait eu beaucoup sur celle que j’adore. Ma foy me
        dit bien que non, mais ma fortune me menace du contraire; toutesfois
        l’asseurance que j’ay en la prudence de ma confidente, me fait vivre
        avec moins de crainte, qui si ma memoire y estoit seule.
        Ressouvenez-vous donc de ne tromper l’esperance que j’ay en vous, ny
        démentir les asseurances de nostre amitié.</p>
        <milestone type="space"/>
    </div>
    <div class="contentl">
        <p>Or bien, dit la nymphe, va-t’en au lieu plus proche d’icy,
        où tu dormiras ce soir, et reviens icy de bon matin, puis je te feray
        sçavoir une histoire dont tu seras bien estonné. Là dessus elle
        appella ce jeune homme qui vouloit parler à Silvie, et le conduisit avec
        elle jusques à l’antichambre de Galathée, où l’ayant
        fait attendre, elle entra dedans, et fit sçavoir à la nymphe ce qu’elle avoit
        fait de Fleurial. Il faut, dit la nymphe, que vous lisiez la lettre que
        Lindamor m’escrit. Et lors elle vid qu’elle estoit telle: <pb n="423"/></p>
    </div>
    <div class="contentli">
        <milestone type="space"/>
        <head type="chapitre">LETTRE DE LINDAMOR</head>
        <h3>A GALATHÉE</h3>
        <milestone type="space"/>
        <p>Ny le retardement de mon
        voyage, ny les horreurs de la guerre, ny les
        beautez de ces nouvelles hostesses de la Gaule ne peuvent tellement
        occuper le souvenir que vostre fidelle serviteur a de vous, qu’il ne
        revole continuellement au bien-heureux sejour, où en vous
        esloignant je laissay toute ma gloire; si bien que ne pouvant refuser a mon
        affection la curiosité de savoir comme madame se porte, apres
        vous avoir mille fois baisé la robbe, je vous presente toutes les
        bonnes fortunes, dont les armes m’ont voulu favoriser,et les offre à
        vos pieds, comme à la divinité dont je les recognois. Si vous
        les recevez pour vostres, la renommée les vous donnera de ma part, qui me
        l’a promis ainsi, aussi bien que vous l’honneur de vos bonnes graces
        á vostre tres-humble serviteur.</p>
        <milestone type="space"/>
    </div>
    <div class="contentl">
        <p>Je me soucie fort, dit alors Galathée, ny de luy ny de ses victoires,
        il m’obligerait d’avantage s’il m’oublioit. – Pour Dieu, madame, dit
        Leonide, ne dites point cela. Si vous sçaviez combien il est estimé, et
        par Meroüé et par Childeric, je’ne sçaurais croire
        (estant née ce que vous estes) que vous n’en fissiez plus de cas que d’un berger, mais je
        dis berger qui ne vous aime point, et que vous voyez souspirer devant
        vous, pour l’affection d’une bergere. Vous croyez que tout ce que je
        vous en dy, soit par artifice. – Il est vray, dit incontinent
        Galathée. – Et bien, madame, respondit-elle, vous en croirez ce
        qu’il vous plaira, si yous jureray-je sur tout ce qui est plus à craindre
        aux parjures, que j’ay veu à ce voyage, par un grand hazard, ce
        trompeur de Climante, et cet artificieux de Polemas, parlans de ce qui vous est
        arrivé, et descouvrants entre eux toutes les malices dont ils
        ont usé. – Leonide, adjousta Galathée, vous perdez temps;
        je suis toute resolue à ce que je veux faire,ne m’en parlez plus. – Je le feray,
        madame, comme vous me le commandez dit-elle, si me permettrez-vous encor de
        vous dire ce mot. Qu’est-ce, madame, que vous pretendez faire avec ce
        berger? – Je veux, dit-elle, qu’il m’aime. -Et en quoy, repliqua
        Leonide, desseignez-vous, que ceste amitié se conclue? –
        Que vous estes fascheuse, dit Galathée, de vouloir que je sçache
        l’advenir! Laissez seulement qu’il m’ayme, et puis nous verrons que nous
        ferons. – Encor, continua Leonide, que l’on ne sçache l’advenir, si
        faut-il <pb n="425"/> en tous nos desseins avoir quelque but auquel nous les
        adressions. Je le croy, dit Galathée, sinon en ceux de l’amour,
        et pour moy je n’en veux point avoir d’autre, sinon qu’il m’aime. – Il faut
        bien, repliqua Leonide, qu’il soit ainsi; car il n’y a pas apparence
        que vous le vueilliez espouser. Et ne l’espousant pas, que deviendra
        cet honneur que vous vous estes si longuement conservé? car il
        ne peut estre que ceste nouvelle amitié vous aveugle de sorte que vous
        ne cognoissiez bien le tort que vous vous faites de vouloir pour amant un
        homme que vous ne voulez pour mary. – Et vous, dit-elle, Leonide, qui
        faites tant la scrupuleuse, dites en verité, avez-vous envie de
        l’espouser? – Moy, madame, respondit-elle, je le tiens estre trop peu
        de chose, et vous supplie tres humblement de ne me croire point de si
        peu de courage, que je daignasse tourner les yeux sur luy. Que s’il y a
        jamais eu quelque homme qui ait le pouvoir de me donner quelque
        ressentiment d’amour, je vous advoueray librement que le respect que je
        vous ay porté, m’en a retirée. -Et quand? adjousta
        Galathée. – Lors, dit-elle, madame, que vous me commandastes de ne faire plus d’estat de
        Polemas. – O que vous avez bonne grace! s’escria Galathée, par
        vostre foy? vous n’avez point aimé Celadon? – Je vous jureray
        sur la verité que je vous doy, madame, respondit-elle, que je n’ayme
        point d’autre sorte Celadon, que s’il estoit mon frere.</p>
        <p>Et en cela elle ne mentoit point, car depuis que le berger luy avoit la
        derniere fois parlé si clairement, elle avoit recogneu le tort
        qu’elle se faisoit, et ainsi avoit resolu de changer l’amour en amitié.</p>
        <p>Or bien, Leonide, dit la nymphe, laissons ce discours et celuy aussi de
        Lindamor, car la pierre en est jettée. – Et quelle response,
        dit-elle, ferez-vous à Lindamor? – Je ne luy en veux point faire d’autre
        que le silence. – Et que pensez-vous, dit-elle, qu’il devienne, lors que celuy
        qu’il a envoyé icy retournera sans lettres? Il deviendra, dit
        Galathée, ce qu’il pourra, car pour moy je suis toute resolue
        que ny sa resolution, ny celle de tout autre ne seront jamais cause que je
        vueille me rendre miserable. – Il n’est donc point necessaire,
        respondit Leonide, que Fleurial revienne? Nullement, dit-elle.</p>
        <p>Leonide alors luy dit froidement qu’il y avoit là un jeune homme
        qui vouloit parler à Silvie et qu’elle croyoit que c’estoit de la
        part de Ligdamon et qu’il n’avoit point voulu dire son message qu’à
        Silvie mesme. – Il faut, respondit la nymphe, que nous le mettions <pb n="425"/>
        où elle est. Nous en serons quittes pour faire tirer les rideaux
        du lict où est Celadon, car je m’asseure qu’il sera bien aise
        d’ouyr ce que Ligdamon escrit, puis qu’il me semble que vous luy avez desja
        raconté toutes leurs amours. – Il est vray, respondit Leonide,
        mais Silvie est si desdaigneuse et altiere que sans doute elle s’offensera
        si ce messager luy parle et mesme devant Celadon. Il faut, dit-elle, la
        surprendre. Allez seulement devant dire au berger qu’il ne parle point,
        et tirez les rideaux, et je l’y conduiray.</p>
        <p> Ainsi sortirent ces nymphes, et Galathée recognoissant ce jeune
        homme pour l’avoir veu bien souvent avec Ligdamon, luy demanda d’où il
        venoit, et quelles nouvelles il apportoit de son maistre. Je viens,
        madame, dit-il, de l’armée de Meroüé, et quant aux
        nouvelles de mon maistre, je ne les puis dire qu’à Silvie. – Vrayement, dit la
        nymphe, vous estes bien secret, et croyez-vous que je vueille permettre que
        vous disiez quelque chose à mes nymphes que je ne sçache
        point? – Madame, dit-il, ce sera devant vous, s’il vous plaist, car j’en ay ce
        commandement, et principalement devant Leonide. – Venez donc, dit la nymphe.</p>
        <p>Et ainsi elle le fit entrer en la chambre de Celadon, où desja
        Leonide avoit donné l’ordre qu’elle avoit resolu, sans en rien dire
        à Silvie, qui au commencement s’en estonna, mais puis voyant entrer
        Galathée avec ce jeune homme, elle jugea bien que c’estoit pour empescher que le
        berger ne fust veu. Le sursault qu’elle receut fut tres-grand quand
        elle vid Egide: tel estoit le nom de ce jeune homme qu’elle recogneut
        incontinent, car encor qu’elle n’eust point d’amour pour Lidgamon, si
        ne se pouvoit-elle exempter entierement de quelque bonne
        volonté. Elle jugea bien qu’il luy en diroit des nouvelles, toutesfois elle ne
        vouloit luy en demander. Mais Galathée s’adressant au jeune
        homme: Voilà, dit-elle, Silvie, il ne tiendra qu’à vous que vous
        ne paracheviez vostre message puis que vous voulez que Leonide, et moy y
        soyons. – Madame, dit Egide s’adressant à Silvie, Ligdamon, mon
        maistre, le plus fidelle serviteur que vos merites vous ayent jamais
        acquis, m’a commandé de vous faire sçavoir quelle a
        esté sa fortune, ne voulant autre chose du Ciel pour recompense de sa fidelité,
        sinon qu’une estincelle de pitié vous touche, puisque nulle de celles
        de l’amour n’a peu approcher le glaçon de vostre cœur. – Et quoy,
        dit Galathée, en l’interrompant, il semble qu’il fasse son
        testament. Comment se porte-t’il? – Madame, dit-il, s’adressant à
        <pb n="426"/> Galathée, je le vous diray, s’il vous plaist de m’en
        donner le loisir. Et puis, retournant à Silvie, il continua de ceste sorte.</p>

        <milestone type="space"/>
        <milestone type="space"/>
        <head type="chapitre">HISTOIRE DE LIGDAMON</head>
        <milestone type="space"/>
        <p>Apres que Ligdamon eut pris congé de vous, il
        partit avec Lindamor, accompagné de tant de beaux desseins, qu’il ne se promettoit
        rien moins que d’acquerir par ce voyage ce que ses services n’avoient peu par sa
        presence, resolvant de faire tant d’actes signalés, qu’ou le nom
        de vaillant que les victoires luy donneroient, vous seroit agreable, ou
        bien mourant, il vous en laisseroit du regret. En ces desseins, ils
        parviennent à l’armée de Meroüé, prince
        rempli de toutes les perfections qui sont requises à un conquerant, et arriverent si
        à propos que la bataille avait esté assignée le septiesme
        jour d’apres; de sorte que tous ces jeunes chevalien n’avoient autre plus grand soucy
        que de visiter leurs armes et remettre leurs chevaux en bon estat.</p>
        <p>Mais ce n’est d’eux de qui j’ay à vous parler; c’est pourquoy
        passant soubs silence tout ce qui ne touche à Ligdamon, je vousdiray que
        le jour assigné a ce grand combat estant venu, les deux
        armées sortent de leur camp et à veue l’une de l’autre, se mettent en bataille.
        Icy un escadron de cavalerie, là un bataillon de gens de pied; icy les
        tambours, là les trompettes; d’un costé, le hannissement
        des chevaux, et de l’autre, les voix des soldats retentissoient de tant de bruit,
        que l’on pouvoit bien alors dire, que Bellonne l’effroiable
        rouloit dans ceste campagne, et estalloit tout ce qu’elle avoit de plus
        horrible en sa Gorgonne.</p>
        <p>Quant à moy, qui n’avois jamais esté en semblable
        occasion, j’estois si estourdy de ce que j’oyois et si esblouy de l’esclair des armes, qu’en
        verité je ne sçavois où j’estois. Toutesfois ma
        resolution fut de n’abandonner mon maistre, car la nourriture que d’enfance il m’avoit
        donnée, m’obligeait, ce me sembloit, à ne l’esloigner en
        ceste occasion où rien ne se representoit à nos yeuxqu’avec les enseignes de la mort.</p>
        <p>Mais ce ne fut rien au prix de l’estrange confusion lorsque tous ces
        escadrons et tous ces bataillons se meslerent, quand le signal de la
        bataille se donna; car la cavallerie attaqua celle de l’ennemy, et
        l’infanterie de mesme, avec un si grand bruit, que les hommes, les
        armes et les chevaux faisoient, qu’on n’eust pas oüy tonner. Apres
        <pb n="427"/> avoir passé plusieurs nues de traits, je ne
        sçaurois vous raconter au vray comment je me trouvay avec mon maistre au milieu
        desennemis, où je ne faisois qu’admirer les grands coups de
        l’espée de Lindamor.</p>
        <p>Et sans mentir, belle nymphe, je luy veis faire tant de merveilles, que
        l’une me fait oublier l’autre. Tant y a que sa valeur fut telle que
        Meroüé voulut sçavoir son nom, comme l’ayant
        remarqué ce jour là entre
        tous les chevaliers. Desja ce premier escadron estoit victorieux, et
        les nostres commençoient à se rallier pour aller attaquer
        le second, quand I’ennemy, pour faire un entier effort, fit marcher tout ce qui
        luy restoit, afin d’investir si promptement ceux-cy, que
        Meroüé ne les peust secourir à temps. Et certes, s’il eust eu affaire à
        un capitaine moins experimenté que cestuy-cy, je croy bien que son dessein
        eust eu effect. Mais ce grand soldat, jugeant le desespoir de l’adversaire, fit
        partir en mesme temps trois escadrons nouveaux, deux aux deux aisles et
        le troisiesme en queue du premier, si à propos qu’ils
        soustindrent une partie du premier choc. Toutesfois nous qui estions avancez, nous
        trouvasmes fort outragez du grand nombre.</p>
        <p>Mais je ne veux icy vous ennuyer par une particuliere description de
        ceste journée, aussi bien n’en sçaurois-je venir a bout.
        Tant y a qu’au mesme temps les deux infanteries s’estans rencontrées, celle de
        Meroüé eut du meilleur, et autant que nous gagnions du terrain sur ceux du
        cheval, autant en perdoit l’infanterie de l’ennemy. Si est-ce qu’au
        choc que nous receusmes, il y eut plusieurs des nostres portez par
        terre, outre ceux que les traits de l’infanterie dés le
        commencement de la bataille avoient des-ja mis à pied; car d’abord l’ennemy,
        faisant desbander quelques archers, nous fit tirer sur les aisles tant de
        traits que nostre cavalerie n’osant quitter son rang, eut beaucoup
        à souffrir, avant que Meroüé eust envoyé des siens
        pour escarmoucher avec eux.</p>
        <p>Et entre ceux qui au second effort en furent incommodez, Clidaman en
        fut un, car son cheval tomba mort de trois coups de flesches. Ligdamon
        qui avoit tousjours l’œil sur luy, soudain qu’il le vid en terre poussa
        son cheval d’extreme furie, et fit tant d’armes qu’il fit un rond de
        corps morts à l’entour de Clidaman, qui cependant eut loisir de
        se despestrer de son cheval. La furie de l’ennemy qui à la cheute
        de Clidaman s’estoit renforcée en ce lieu, I’eust en fin
        estouffé sous les pieds des chevaux, sans le secours et sans la valeur de mon maistre,
        qui se jettant à terre, le remit sur son <pb n="428"/> cheval,
        demeurant à pied si blessé et si pressé des ennemis qu’il ne peut
        monter sur le cheval que je luy menois. En ce poinct les nostres furent forcez de
        reculer, comme se sentants affaiblis à ce que je croy du bras
        invincible de mon maistre, et le malheur fut si grand pour nous que
        nous nous trouvasmes au milieu de tant d’ennemis qu’il n’y eut plus
        d’esperance de salut.</p>
        <p>Toutesfois Ligdamon ne voulut jamais se rendre, et quoy qu’il fust
        blessé et si las que l’on peut imaginer, si n’y avoit-il si
        hardy, voyant les grands coups qui sortoient de son bras, qui osast
        l’attaquer. En fin à toute furie de chevaux, cinq ou six le
        vindrent heurter, et si à l’impourveu qu’ayant donné de son
        espée dans le poitral du premier cheval, elle se rompit pres de la garde et le cheval
        frappé dans le cœur luy tomba dessus. Je courus alors pour le
        relever, mais dix ou douze qui se jetterent sur luy m’en empescherent, et ainsi
        tous deux demy-morts, nous fusmes enlevez. Et cest accident fut encor
        plus malheureux, en ce que presque en mesme temps les nostres
        recouvrerent ce qu’ils avoient perdu du champ, par le secours que
        Childeric donna de toute l’arriere-garde et depuis allerent tousjours
        gaignant le champ jusques à ce que sur le soir l’entiere route
        se donna et que les logis des ennemis furent bruslez, et eux la pluspart pris ou tuez.</p>
        <p>Quant à nous, nous fusmes conduits en leur principale ville
        nommée Rhotomage, où mon maistre ne fut si tost arrivé que
        plusieurs le vindrent visiter, les uns se disans ses parents, les autres ses amis,
        encor qu’il n’en cogneust point. Quant à moy, je ne
        sçavois que dire, ny luy que penser de voir que ces estrangers luy faisoient tant de
        caresses, mais nous fusmes encor plus estonnez quand une dame
        honorable, fort bien suivie, le vint visiter, disant que c’estoit son
        fils, avec tant de demonstration d’amitié que Ligdamon en estoit
        comme hors de soy, et d’avantage encores quand elle luy dit: O Lydias, mon
        enfant, avec combien de contentement et de crainte vous vois-je icy?
        Car je loue Dieu qu’à la fin de mes jours je vous puisse voir si
        estime au rapport de ceux qui vous ont pris. Mais helas! que ne crainte est
        la mienne de vous voir en ceste viue si cruelle, puis que vostre ennemy
        Aronthe est mort des blesseures qu’il a eues de vous et que vous avez
        esté condamné à mort par ceux de la justice?
        Quant à moy, je n’y sçay
        autre remede que de vous racheter promptement, et attendant que vous
        soyez guery,vous tenir caché afin que pouvant monter à
        cheval vous vous retiriez avec les Francs. <pb n="429"/></p>
        <p>Si Ligdamon fut estonné de ce discours, vous le pouvez juger, et
        cogneut bien en fin qu’elle le prenoit pour un autre. Mais il ne peut
        luy respondre, parce qu’en mesme instant celuy qui l’avoit pris entra
        dans la chambre, avec deux deputez de la ville, pour prendre le nom et
        la qualité des prisonniers, d’autant qu’il y en avoit plusieurs
        des leurs pris, et ils vouloient les changer. La pauvre dame fut fort
        surprise, croyant qu’ils le vinssent saisir pour le conduire en prison,
        et oyant qu’ils luy demandoient son nom, elle faillit à le dire
        elle-mesme, mais mon maistre la devança et se nomma Ligdamon
        Segusien. Elle eut alors opinion qu’il se voulust dissimuler, et pour oster tout
        soupçon, elle se retira chez elle, en resolution de le racheter
        si promptemnet qu’il ne peust estre recogneu. Et il estoit vray que mon
        maistre ressembloit de telle sorte à Lydias, que tous ceux qui
        le voyoient le prenoient pour luy. Et ce Lydias estoit un jeune homme de
        ce pais-là, qui estant amoureux d’une tres belle dame, s’estoit
        battu avec Aronthe son rival, de qui la jalousie avoit esté telle,
        qu’il s’estoit laissé aller au delà de son devoir, mesdisant
        d’elle et de luy ; de quoi Lydias offensé, apres luy en avoir fait parler deux ou
        trois fois, à fin qu’il changeast de discours, et croyant qu’il
        prenoit pour crainte ce qui procedoit de la prudence de ce jeune homme, il fut en
        fin forcé et de son devoir et de son amour, d’en venir aux
        armes, et avec tant d’heur qu’ayant laissé son ennemy comme mort en terre,
        il eut loisir de se sauver des mains de la justice, qui depuis que Aronthe fut
        mort, le poursuivit de sorte, qu’il fut, encores qu’absent,
        condamné à la mort.</p>
        <p>Ligdamon estoit tellement blessé qu’il ne songeoit point
        à toutes ces choses. Moy qui prevoyois le mal qui luy en pourroit advenir, je
        pressois tousjours la mere de le racheter: ce qu’elle fit, mais non
        point si secrettement que les ennemis de Lydias n’en fussent advertis;
        si bien qu’à leur requeste, le mesme jour que cette bonne dame
        ayant payé sa rançon, le faisoit porter chez elle, ceux de la
        justice y arriverent, qui luy firent faire le chemin de la prison, quoy que
        Ligdamon sceust dire, deceus comme les autres, de la ressemblance de Lydias.</p>
        <p>Ainsi le voila au plus grand danger où jamais autre peut estre
        pour n’avoir point failly, mais ce ne fut rien au prix du lendemain qu’il
        fut interrogé sur les poincts, dont il estoit fant ignorant
        qu’il ne sçavoit que leur dire. Toutesfois, ils ne laisserent de ratifier
        le premier jugement, et ne luy donnerent autre terme que celuy de la
        <pb n="430"/> guerison de ses playes. Le bruit incontinent courut par toute
        la ville que Lydias est prisonnier, et qu’il a esté
        condamné, non point à mourir comme meurtrier seulement, mais comme rebelle, ayant
        esté pris avec les armes en la main contre les Francs, qu’à ceste occasion
        on le mettroit dans la cage des lions. Et cela estoit vray que leur coustume
        de tout temps estoit telle, mais on ne luy avoit voulu prononcer cest
        arrest, afin qu’il ne se fist mourir.</p>
        <p>Toutesfois on ne parloit d’autre chose dans la ville, et la voix en fut
        tellement espandue, qu’elle en vint jusques à mes aureilles,
        dont espouvanté je me desguisay de sorte, avec l’aide de ceste bonne
        dame qui l’avoit racheté, que je vins à Pans trouver
        Meroüé, et Clidaman ausquels je fis entendre ceste accident, dont ils furent fort estonnez,
        leur semblant presque impossible que deux personnes se ressemblassent
        si fort qu’il n’y eust point de difference. Et pour y remedier, ils y
        envoyerent promptement deux heraults d’armes pour faire sçavoir
        aux ennemis l’erreur en quoy ils estoient, mais cela ne fut que le leur
        persuader d’avantage, et leur faire haster l’execution de leur jugement.</p>
        <p>Les playes de Ligdamon estoient des-ja presque gueries, de sorte que
        pour ne luy donner plus de loisir, ils luy prononcerent la sentence:
        Qu’attaint de meurtre et de rebellion, la justice ordonnoit qu’il eust
        à mourir, par les lions destinez à telle execution. Que
        toutesfois, pour estre nay noble et de leur patrie, luy faisant grace, ils luy
        permettoient de porter l’espée et le poignard comme estans armes
        de chevalier, desquelles, s’il en avoit le courage, il pourroit se
        deffendre ou essayer pour le moins de venger genereusement sa mort. Et
        en mesme temps ils firent dans leur conseil response à
        Meroüé, qu’ils chastieroient ainsi tous leurs compatriotes qui
        seroient traistres à leur patrie.</p>
        <p>Voilà le pauvre Ligdamon en extreme danger; toutesfois ce
        courage qui ne flechissoit que sous l’amour, voyant qu’il n’y avoit point d’autre
        remede, se resolut à sa conservation le mieux qu’il peut.</p>
        <p>Et d’autant que Lydias estoit des meilleures familles des Neustriens,
        presque tout le peuple s’assembla pour voir ce spectacle. Et lors qu’il
        se vid prest a estre mis dans cest horrible champ clos, tout ce qu’il
        requit fut de combattre les lions un à un. Le peuple qui ouyt
        une si juste demande, la fit accorder par ses exclamations, et battemens de
        mains, quelque difficulté que les parties y missent, si bien que
        le voilà mis seul dans la cage, et les lions qui à travers
        <pb n="431"/> les barreaux voyoient ceste nouvelle proye, rugissoient si
        espouvantablement, qu’il n’y avoit celuy des assistans qui n’en paslist.</p>
        <p>Sans plus, Ligdamon sembloit asseuré entre tant de dangers, et
        prenant garde à la premiere porte qui s’ouvrit, afin de n’y estre point
        surpris, il vid sortir un Lion furieux, à la hure
        herissée, qui dés l’abord ayant trois ou quatre fois battu la terre de sa queue,
        commença d’estendre ses grands bras, et entr’ouvrir les ongles, comme luy
        voulant monstrer de quelle mort il mourrait. Mais Ligdamon voyant bien
        qu’il n’y avoit nul salut qu’en sa valeur, aussi tost qu’il le void
        desmarcher, luy darde si à propos son poignard, qu’il le luy
        planta dans l’estomac jusques à la poignée, dont l’animal estant
        touché au coeur tomba mort en mesme instant.</p>
        <p>Le cry de tout le peuple fut grand; car chacun esmeu de son adresse,
        de sa vdeur, et de son courage, le favorisoit en son ame. Luy
        toutesfois qui sçavoit bien que la rigueur de ses juges ne
        s’arresteroit pas là, courut promptement reprendre son poignard.
        Et presque en mesme temps voila un autre lion, non moins effroyable que le
        premier, qui aussi tost que sa porte fut ouverte, vint, la gorge beante
        de telle furie, que Ligdamon en fut presque surpris. Toutesfois au
        passer il se destourna un peu, et luy donna un si grand coup
        d’espée sur une patte, qu’il la luy couppa, de quoy l’animal en furie retourna
        si promptement vers luy, que du heurt il le jeta par terre. Mais sa
        fortune fut telle, qu’en tombant, et le lion se lançant dessus,
        il ne fit que tendre son espée qui luy donna si à propos sous
        le ventre, qu’il tomba mort presque aussi promptement que le premier.</p>
        <p>Cependant que Ligdamon alloit ainsi disputant sa vie, voilà une
        dame, belle entre les plus belles Neustriennes, qui se mit à genoux
        devant les juges, les suppliant de faire surseoir l’execution, jusques
        à ce qu’elle eust parlé. Eux qui la cogneurent pour estre des
        principales du pays, voulurent bien la gratifier de ceste faveur, et mesme que
        c’estoit celle-cy pour qui Lydias avoit tué Aronthe: elle s’appeloit Amerine.</p>
        <p>Et lors elle leur parla de ceste sorte d’une voix assez honteuse:
        Messieurs, l’ingratitude doit estre punie comme la trahison, puis que
        c’en est une espece. C’est pourquoy, voyant Lydias condamné pour
        avoir esté contraire à ceux de sa patrie, je craindrais
        l’estre, sinon de vous, sans doute de nos dieux, si je ne me sentois obligée
        à sauver la vie a qui la voulut mettre pour me sauver l’honneur. C’est pourquoy je
        me presente devant vous, assurée sur nos privi- <pb n="432"/> leges
        qui ordonnent que tout homme condamné à mort en est
        delivré quand une fille le demande pour son mary. Soudain que j’ay sceu vostre jugement, je
        suis venue en toute diligence le vous requerir, et n’ay peu y estre si
        tost qu’il n’ayt couru la fortune que chacun a veue; toutesfois puis
        que Dieu me l’a conservé si heureusement, vous ne devez me le
        refuser justement. Tout le peuple qui ouyt ceste demande, cria d’une joyeuse
        voix: Grace, grace. Et quoy que les ennemis de Lidias poursuivissent le
        contraire, si fut-il conclu que les privileges du pays auroyent lieu.</p>
        <p>Mais, helas! Ligdamon ne sortit de ce danger que pour r’entrer comme je
        croy en un pus grand; car estant conduit devant les juges, il luy
        firent entendre les coustumes du pays qui estoient telles: Que tout
        homme attaint et convaincu de quelque crime que ce peust estre, seroit
        delivré des rigueurs de la justice si une fille de le demandoit
        pour son mary. De sorte que s’il vouloit espouser Amerine, il seroit remis
        en liberté, et pourroit vivre avec’elle.</p>
        <p>Luy qui ne la cognoissoit point, se trouva fort empesché
        à leur respondre; toutesfois ne voyant autre remede d’eschapper du danger
        où il estoit, il le promit, esperant que le temps luy apporteroit quelque
        exspedient pour sortir de ce labyrinthe. Amerine qui avoit tousjours
        recogneu Lydias tant amoureux d’elle, ne fut pas peu estonnée
        d’une si grande froideur; toutefois, jugeant que l’effroy du danger où il
        avoit esté, le rendoit ainsi hors de luy, elle en eut plus de
        pitié, et le mena chez la mere de Lydia que estoit celle qui avoit procuré ce
        mariage, sçachant qu’il n’avoit point d’autre remede pour sauver
        son fils, outre qu’elle n’ignoroit pas l’amour qui estoit entr’eux, ce qui
        luy faisoit presser la conclusion du mariage le plus qu’il luy estoit
        possible, pensant plaire à son fils. Mais au contraire, c’estoit
        avancer la mort de celuy qui n’en pouvoit mais. Hé! mon cher
        maître, quand je me ressouviens des dernieres paroles, que vous me dites, je ne
        sçay comme il est possible que je vive!</p>
        <p>Toutes choses estoient prestes pour le mariage, et falloit que le
        lendemain il se parachevast, quand le soir il me tira à part, et
        me dit: Egide, mon amy, veis-tu jamais une semblable fortune à
        celle-cy, que l’on me vueille faire croire que je ne suis pas moy-mesme? –
        Seigneur, luy dis-je, il me semble, qu’elle ne pas mauvaise. Amerine
        est belle et riche, tous ceux qui se dient vos parents, sont les
        principaux de ceste contrée, que pourriez-vous desirer mieux? –
        Ah! Egide, me dit-il, que tu parles bien à ton <pb n="433"/> aise! Si tu
        sçavois l’estat en quoy je me trouve, tu en aurois pitié.
        Mais prends bien garde à ce que je vay te dire, et sur toute l’obligation
        que tu m’as, et l’amitié que j’ay tousjours cogneue en toy, ne fais
        faute, aussi tost que demain j’auray fait ce à quoy je me resous, de
        porter ceste lettre à la belle Silvie, et luy raconte tout ce que tu
        auras veu. Et de plus, asseure-la, que jamais je n’ay aimé qu’elle,
        qu’aussi n’en aimeray-je jamais d’autre.</p>
        <p>A ce mot il me donna ceste lettre, que je garday fort soigneusement,
        jusques au lendemain, qu’à l’heure mesmes qu’il partit pour
        aller au temple, il m’appella, et me commanda de me tenir pres de luy, et me fit
        encor rejurer de vous venir trouver en diligence. En mesme temps on le
        vint prendre pour le mettre sur le chariot nuptial, où
        des-jà la belle Amerine estoit assise, avec un de ses oncles, qu’elle aimoit et
        honoroit comme pere. Elle estoit au millieu de Ligdamon et de Caristes,
        ainsi s’appeloit son oncle, toute voilée d’un grand voile jaune,
        et ayant sur la teste, aussi bien que Ligdamon, le thyrse; il est vray que
        celuy de mon maistre estoit fait de sisymbre, et celuy d’Amerine, de la
        picquante et douce aspharagone. Devant le chariot marchoit toute leur
        famille, et après suivoient leurs parents, et proches, alliez, et amis.</p>
        <p>En ce triomphe ils arriverent au temple, et furent menez à
        l’autel d’Hymen, au devant duquel cinq torches estoient allumées. Au
        costé droit d’Hymen, on avoit mis Jupiter et Junon, au gauche, Venus et
        Diane. Quant à Hymen, il estoit couronné de fleurs et
        d’odorante marjolaine, tenant de la main droite un flambeau, et de la gauche un
        voile de mesme couleur à celuy qu’Amerine portoit, comme aussi
        les brodequins qu’il avoit aux pieds.</p>
        <p>Dés lors qu’ils entrerent dans le temple, la mere de Lydias et
        d’Amerine allumerent leurs torches. Et lors le grand druyde
        s’approchant d’eux, adressa la parole à mon maistre, et luy
        demanda: Lydias, voulez vous bien Amerine pour mere de famille? Il demeura
        quelque temps sans respondre, enfin il fut contraint de dire qu’ouy.
        Lors le druyde se tournant vers elle: Et vous; Amerine, voulez vous
        bien Lidias pour pere de famille? Et luy respondant ouy leur prenant
        les mains, et les mettant ensemble, il dit: Et moy, je vous donne de la
        part des grands dieux l’un à l’autre. Et pour arrhes, mangez
        ensemble le Condron. Et lors prenant le gasteau d’orge, mon maistre le couppa,
        et l’ayant espars, elle en ramassa les pieces, dont selon la coustume
        ils mangerent ensemble.</p>
        <p>Il ne restoit plus pour parachever toutes les ceremonies, que
        <pb n="434"/> prendre le vin. Il se tourna vers moy, et me dit: Or
        sus, amy, pour le plus agreable service que tu me fis jamais,
        apporte-moy la tasse. Je le fis, helas! par mal-heur, trop diligent.
        Aussi tost, qu’il l’eut en la main, d’une voix fort haute: O, puissants
        dieux! qui sçavez, dit-il, qui je suis, ne vengez point ma mort
        sur ceste belle dame, qui en l’erreur de me prendre pour un plus heureux
        que je ne suis, me conduit à cette sorte de mort.</p>
        <p>Et à ce mot, il beut tout ce qui estoit dans la couppe, qui
        estoit contre la coustume, parce que le mary n’en beuvoit que la
        moitié, et la femme le reste. Elle dit en sousriant: Et quoy, amy Lydias, il semble
        que vous ayez oublié la coustume? vous m’en deviez laisser ma
        part. – Dieu ne le permette, dit-il, sage Amerine; car c’est du poison
        que j’ay esleu plustost pour finir ma vie, que manquer à ce que je vous
        ay promis, et à l’affection aussi que je dois à la belle
        Silvie. – O dieux, dit-elle, est-il possible?</p>
        <p>Et lors, croyant que ce fust vrayement son Lydias, mais qu’il eust
        changé de volonté durant son abscense, ne voulant vivre
        sans luy, courut la tasse en la main, où estoit celuy qui avoit le vin
        mixtionné, car le jour auparavant, Ligdamon l’avoit fait faire à un
        apothicaire. Et avant que l’on sceust ce que mon maistre avoit dit et quelque
        deffense qu’il en sceult faire, parce que c’estoit la coustume, on luy
        en donna la pleine tasse, qu’elle beut promptement. Et puis revenant le
        trouver, elle luy dit: Eh bien, cruel et ingrat, tu as plustost
        aimé la mort que moy, et moy, je l’aime mieux aussi que ton refus. Mais si ce
        Dieux, qui jusques icy a conduit nos affections, ne me venge d’une ame
        si parjure en l’autre vie, je croiray qu’il n’a point d’oreille pour
        ouyr les faux sermens, ny point de force pour les punir.</p>
        <p>Alors chacun s’approcha pour ouyr ces reproches, et ce fut en mesme
        temps que Ligdamen luy respondit: Discrete Amerine, j’advoue que
        j’aurois offensé, si j’estois celuy que vous pensez que je sois.
        Mais croyez moy qui suis sur la fin mon dernier jour, je ne suis point
        Lydias, je suis Ligdamon; et en quelque erreur que l’on puisse estre de
        moy à ceste heure, je m’asseure que le temps descouvrira ma
        justice. Et cependant j’eslis plustost la mort que de manquer à l’affection
        que j’ay promise à la belle Silvie, à qui je consacre ma vie,
        ne pouvant autrement satisfaire à toutes deux.</p>
        <p>Et lors il continua: O belle Silvie, reçoy ceste volonté
        que je t’offre, et permets que ceste derniere action soit de toutes les
        <pb n="435"/> miennes la mieux receue, puis qu’elle s’en va emprainte de ce
        beau caractere de ma fidelité.</p>
        <p>Peu à peu le poison alloit gaignant les esprits de ces deux
        nouveaux espousez, de sorte qu’à peine pouvoient – ils respirer, lors que
        tournant les yeux sur moy, il me dit: Va, mon ami paracheve ce que tu
        as à faire, et sur tout raconte bien ce que tu as veu, et que la
        mort m’est agreabel, qui m’empesche de noircir la fidelité que j’ay
        vouée à la belle Silvie. Silvie, fut la derniere parole qu’il dit; car avec ce
        mot cette belle ame sortit du corps, et je croy, quant à moy,
        que si jamais amant fut heureux aux champs Elysées, mon maistre le sera
        en attendant qu’il vous puisse revoir. – Et quoy, dit Silvie, il est donc
        bien vray que Ligdamon est mort? – C’est sans doute, respondit-il. – O
        Dieux! s’escria Silvie.</p>
        <p>A ce mot, tout ce qu’elle peut faire fut de se jetter sur son lict, car
        le coeur luy failloit. Et apres avoir demeuré quelque temps le
        visage contre le chevet, elle pria Leonide qui estoit pres d’elle de prendre
        la lettre de Ligdamon, et dire à Egide qu’il s’en allaste chez
        elle, parce qu’elle s’en vouloit servir. Ainsi Egide se retira, mais si
        affligé qu’il estoit tout couvert de larmes.</p>
        <p>Alors Amour voulust monstrer une de ses puissances; car ceste nymphe,
        qui n’avoit jamais aimé Lidgamon en vie à ceste heure
        qu’elle ouyt raconter sa mort, en monstra un si grand ressentiment, que la personne
        la plus passionnée d’amour n’en auroit point d’avantage. Ce fut
        sur ce propos que Galathée parlant à Celadon disoit qu’à
        l’advenir elle croiroit impossible qu’une femme une fois en sa vie n’aimast quelque
        chose: Car, disoit-elle, ceste jeune nymphe a usé de temps de
        cruautez envers tous ceux qui l’ont aimée que les uns en sont morts de
        desplaisir, les autres de desespoir se sont bannis de sa veue. Et mesme
        cestuy-cy qu’elle pleur mort, elle l’a reduit autrefois à telle
        extremité que, sans Leonide, c’estoit fait de luy, de sorte que
        j’eusse juré qu’amour euste plustost eu place dans les glaçons
        les plus froids des Alpes, que dans son coeur, et toutesfois vous voyez à ceste
        heure à quoy elle est reduite. – Madame, respondit le berger, ne croyez point
        que ce soit amour, c’est plustost pitié. A la verité il
        faudroit bien qu’elle fust de la plus dure pierre qui fut jamais, si le rapport que
        ce jeune homme a fait, ne l’avoit bien vivement touchée; car je
        ne sçay qui ne le seroit en l’oyant raconter, encor que qu’on n’eust autres
        congnoissances de luy que ceste seule action. Et quant à moy, il
        faut que je le die la verité, je tiens Lidgamon plus heureux que s’il
        estoit en vie, <pb n="436"/> puis qu’il aimoit ceste nymphe avec tant
        d’affection et qu’elle le rudoyoit avec tant de rigeur comme j’ay sceu.
        Car quel plus grand heur luy pouvoit-il advenir que de finir ses
        miseres et entrer aux felicitez qui l’accompagnent? Quel croyez-vous
        que soit son contentement de voir que Silvie le plaint, le regrette, et
        estime son affection? Mais je dis ceste Silvie qui autrefois l’a tant
        rudoyé. Et puis qu’est-ce que desire l’amant, que de pouvoir
        rendre asseurée la personne aimée de sa fidelité et son
        affection? Et pour parvenir à ce poinct, quels supplices et quelles morts
        sçauroit-il refuiser? A ceste heure qu’il void, d’où il set, les larmes de
        sa Silvie, qu’il oyt les soupirs quel est son heur et quelle sa gloire?
        non seulement de l’avoir asseurée de son amour, mais d’estre
        luy-mesme tout certain qu’elle l’aime? O non, madame, croyez-moy, Ligdamon n’est
        point à plaindre, mais si est bien Silvie, car (et vous le
        verrez avec le temps) tout ce qu’elle se representera sera d’ordinaire les actions
        de Ligdamon, les discours de Ligdamon, sa façon, son amitié, sa valeur.
        Bref, cet idole luy ira volant d’ordinaire à l’entour, presque
        comme vengeur des cruautéz dont elle a tourmenté ce pauvre
        amant, et les repentirs qui l’iront talonnant en ses pensées seront les
        executeurs de la justice d’amour.</p>
        <p>Ces propos se tenoient si haut et si pres de Silvie qu’elle les oyoit
        tous, et cela la faisoit crever, car elle les jugeoit veritables. En
        fin apres les avoir soustenus quelque temps, et se recognoissant trop
        foible pour resister à de su forts ennemis, elle sortit de ceste
        chambre et s’alla retirer en la sienne où alors il n’y eut plus
        de retenue à ses larmes. Car ayant ferméla porte apres elle
        et prié Leonide qu’elle la laissast seule, elle se rejette sur le lict
        où, les bras croisez sur l’estomach, et les yeux contre le ciel, elle alloit
        repassant par sa memoire toute leur vie passée, quelle
        affection. il luy avoit tousjours fait paroistre, comme il avoit patienté ses
        rigueurs, avec quelle direction il l’avoit servie, combien de temps
        ceste affection avoit duré, et en fin, disoit-elle, tout cela
        s’enclost à ceste heure dans peu de terre. Et en ce regret, se
        ressouvenant de ses propres discours, de ses adieux, de ses impatiences, et de mille
        petites particularitez, elle fut contrainte de dire: Tay-toi, memoire,
        laisse reposer les cendres de mon Ligdamon; que si tu me tourmentes, je
        sçay qu’il te desadvouera pour sienne, et si tu ne l’es pas, je
        ne te veux point. En fin apres avoir demeuré quelque temps muette,
        elle dit: Or bien la pierre en est jettée, s’abrege ou s’estende ma vie
        comme ilplaira aux dieux et à ma destinée, mais je ne cesseray
        <pb n="437"/> d’aimer le souvenir de Ligdamon, de cherir son amitié
        et d’honorer ses vertus.</p>
        <p>Galathée cependant ouvrit la lettre que estoit demeurée
        entre les mains de Leonide. Elle trouva qu’elle estoit telle.</p>
    </div>
    <div class="contentli">
        <milestone type="space"/>
        <head type="chapitre">LETTRE DE LIGDAMON</head>
        <h3>à Silvie</h3>
        <milestone type="space"/>
        <p>Si vous avez été offensée de l’outrecuidance
        qui m’a poussé à vous aimer, ma mort que s’en est ensuivie vous
        vengera. Que si elle vous est indifferente, je m’asseure que ce dernier acte de mon
        affection me gaignera quelque chose de plus avantageux en vostre ame. S’il advient
        ainsi, je cheris la ressemblance de Lydias plus que ma naissance, puis
        que par elle je vins au monde pour vous estre ennuyeux, et que par
        celle-cy j’en sors vous estant agreable.</p>
        <milestone type="space"/>
    </div>
    <div class="contentl">
        <p>Ce sont sans mentir, dit Celadon, de grandes vengeances
        que celles d’amour, et je me ressouviens qu’un pasteur des nostres fit
        dernierement sur le tombeau d’un mary jaloux, tels vers.</p>
    </div>
    <div class="contentci">
        <milestone type="space"/>
        <head type="chapitre">SONNET</head>
        <h3>SUR LE TOMBEAU</h3>
        <h3>D’UN MARY JALOUX</h3>
        <milestone type="space"/>
        <p>Dessous son pasle effroy ceste tombe relante</p>
        <p>Tient enclos l’ennemi du grand dieu Cupidon:</p>
        <p>De sa temerité la mort fut le guerdon,</p>
        <p>Mort qui selon nos voeux fut encore trop lente.</p>
        <milestone type="space"/>
        <p>C’est ce tyran cruel, dont la force insolente</p>
        <p>Rendroit larcin d’amour ce qui doit estre un don,</p>
        <p>Et desdaignant le feux, et l’amoureux brandon,</p>
        <p>Rentenoit la pitié, deseperoit l’attente.</p>
        <milestone type="space"/>
        <p>C’est ce jaloux Argus dont les cent yeux tousjours</p>
        <p>Curieux importuns veillloient sur nos amours,</p>
        <p>Et faisoient nos espoirs mourir avant que naistre. <pb n="438"/></p>
        <milestone type="space"/>
        <p>Mais l’amour par la mort à la fin s’est vengé:</p>
        <p>Apprenez, ô mortels! comme amour outragé</p>
        <p>Fait, quoy qu’il tarde, en fin sa vengeance paroistre.</p>
        <milestone type="space"/>
    </div>
    <div class="contentl">
        <p>– Il est tout vray respondit Galathée, qu’amour ne
        laisse jamais une offence contre luy impunie, et de là vient que nous voyons en
        cecy de plus estranges accidens qu’en tout le reste des actions humaines. Mais
        si cela est, Celadon, comment ne fremissez-vous de peur? comment
        n’attendez-vous de moment à autre les traits vengeurs de ce
        dieu? – Et pourquoy, dit le berger, dois-je craindre? puis que c’est moy qui suis
        l’offensé. – Ah! Celadon, dit la nymphe, si toutes choses
        estoient justement balancées, combien vous trouveriez-vous plus pesant
        aux offenses que vous faites, qu’en celles que vous recevez? – C’est
        là, luy dit Celadon, c’est là le comble du mal-heur, quand un
        affligé est creu bien heureux et qu’on le void languir sans en avoir pitié.
        – Mais, respondit la nymphe, dites moy, berger, entre toutes les plus grandes
        offenses, celle de l’ingratitude ne tient-elle pas le premier lieu? –
        Si fait sans doute, respondit-il. – Or puis qu’il est ainsi, continua
        Galathée, comment vous pouvez-vous laver, puis qu’à tant
        d’amitié que je vous fais paroistre je ne reçois de vous que froideur et que
        desdain? Il a fallu en fin que j’aye dit ce mot. Voyez vous, berger,
        estant ce que je suis, et voyant ce que vous estes, je ne puis penser
        que je n’aye offensé en quelque chose
        amour, puis qu’il me punit avec tant de rigueur.</p>
        <p>Celadon fut extremement marry d’avoir commencé ce discours, car
        il falloit fuyant le plus qu’il luy esoit possible; toutesfois puis que
        c’en estoit fait, il resolut de l’en esclircir entierement, et ainsi
        luy dit: Madame, je ne sçay comment respondre à vos
        paroles sinon en rougissant, et toutes fois amour qui vous faict parler, me contraint de
        vous respondre. Ce que vous nommez en moy ingratitude, mon affection le
        nomme devoir, et quand il vous plaira d’en sçavoir la raison, je
        la vous diray. – Et quelle raison, interrompit Galathée,
        pouvez-vous dire, sinon que vous aimez ailleurs et que vostre foy vous oblige à
        cela? Mais la loy de la nature recede toute autre: ceste loy nous commande de
        rechercher nostre bien, et pouvez-vous en desirer un plus grand que
        celuy de mon amitié? Quelle autre y a t’il en ceste
        contrée qui soit ce que je suis, et qui puisse faire pour vous ce que je puis? Ce sont
        mocqueries, Celadon, que de s’arrester à ces sottises de
        fidelité et de constance, <pb n="439"/> paroles que les vieilles et celles qui
        deviennent laides ont inventées pour retenir par ce liens les
        ames que leurs visages mettoient en liberté. On dit que toutes les vertus
        sont enchaisnées; la constance ne peut donc estre sans la prudence,
        mais seroit-ce prudence, desdaigner le bien certain, pour fuir le tiltre
        d’inconstant? – Madame, respondit Celadon, la prudence ne nous
        apprendra jamais de faire nostre profit par un moyen honteux, ny la nature par
        ses loix ne nous commandera jamais de bastir avant que d’avoir
        asseuré le fondement. Mais y a-t’il quelque chose plus honteuse que n’observer
        pas ce qui est promis? y a-t’il rien de plus leger qu’un esprit qui va
        comme l’abeille, volant d’une fleur à l’autre, attirée
        d’une nouvelle douceur? Madame, si la fidelité se perd, quel fondement puis-je
        faire en vostre amitié? puis que si vous suivez la loy que vous dites,
        combien demeuray-je en ce bon-heur? autant que vous demeurerez en lieu
        où il n’y aura point d’autre homme que moy.</p>
        <p>La nymphe et le berger discouroient ainsi, cependant que Leonide se
        retira en sa chambre pour faire la despeche de Lindamor, qui fut en fin
        de s’en revenir en toute diligence sans ce que nul sujet le peust
        arrester; autrement, qu’il deseperast de toute chose. Et le lendemain
        que Fleurial revint, apres luy avoir donné sa lettre, elle luy
        dit: Voy-tu, Fleurial, c’est à ce coup qu’il faut que tu fasses
        paroistre par ta diligence l’amitié que tu portes à Lindamor, car
        le retardement ne peut luy rapporter rien de moins que la mort. Va donc,
        ou plustost vole, et luy dis qu’il revienne encore plus promptement, et
        qu’à son retour il aille droit chez Adamas, parce que je le luy
        ay entierement acquis, et qu’estant icy, il sçaura la plus
        remarquable trahison d’amour qui ait jamais esté inventée, mais qu’il
        vienne sans qu’on le sçache, s’il est possible.</p>
        <p>Ainsi partit Fleurial, si desireux de servir Lindamor, qu’il ne voulut
        pas mesme retourner en la maison de sa tante, pour ne perdre ce peu de
        temps, et pour n’avoir occasion d’y envoyer celuy que Lindamor avoit
        despeché, voulant luy-mesme luy faire ce bon service.</p>
        <p>Ainsi s’escoulerent trois ou quatre jours, durant lesquels Celadon se
        remit de sorte qu’il ne ressentoit presque plus de mal, et desja
        commençoit de trouver long le retour du druide, pour l’esperance
        qu’il avoit de sortir de ce lieu. Et pour abreger les jours trop longs, il
        s’alloit quelquefois promener dans le jardin, et d’autres dans le grand
        bois de haute fustaye, mais non jamais sans y estre accom- <pb n="440"/>
        pagné de l’une des nymphes, et bien souvent de toutes trois.
        L’humeur de Silvie estoit celle qui luy plaisoit le plus, comme sympathisant
        d’avantage avec la sienne; c’est
        pourquoy il la recherchoit le plus qu’il pouvoit.</p>
        <p>Il advint qu’un jour, estans tous quatre au promenoir. ils passerent
        devant la grotte de Damon, et de Fortune, et parce que l’entrée
        sembloit belle et faicte aves un grand art, le berger demanda ce que
        c’estoit: à quoy Galathée respondit: Voulez vous, berger,
        voir une des plus grandes preuves qu’Amour ait fait de sa puissance il y a
        longtemps? – Et quelle est-elle? respondit le berger. – C’est, dit la
        nymphe, les amours de Mandrague, et de Damon; car pour la bergere
        Fortune, c’est chose ordinaire. – Et qui est, respliqua le berger ceste
        Mandrague? – Si l’on cognoist à l’oeuvre quel est l’ouvrier, dit
        Galathée, à voir ce que je dis, vous jugerez bien qu’elle
        est une des plus grandes magiciennes de la Gaule; car c’est elle qui a fait
        par ses enchantements ceste grotte, et plusieurs
        autres raretez qui sont autour d’icy.</p>
        <p>Et lors entrant dedans, le berger demeura ravy en la consideration de
        l’ouvrage. L’entrée estoit fort haute, et spacieuse: aux deux
        costez, au lieu de pilliers, estoient deux termes qui sur leur teste
        soustenoient les bouts de la voute du portail. L’un figuroit Pan, et
        l’autre Syringue, qui estoient fort industrieusement revestus de
        petites pierres de diverses couleurs. Les cheveux, les sourcils, les
        moustaches, la baebe et les deux cornes de Pan estoient de coquille de
        mer, si proprement mises que le ciment n’y paroissoit point. Syringue
        qui estoit de l’autre costé avoit les cheveux de roseaux, et en
        quelques lieux depuis le nombril, on les voyoit comme croistre peu
        à peu. Le tour de la porte estoit par le dehors à la rustique et
        pendoient des festons de coquilles rattachez en quatre endroits
        finissant aupres de la teste des deus termes. Le dedans de la
        voute estoit en pointe de rocher, qui sembloit en plusieurs lieux
        degoutter de salpestre, et sur le milieu s’entr’ouvroit en ovale, par
        où toute la clarté entroit dedans. Ce lieu, tant par
        dehors que par dedans, estoit enrichy d’un grand nombre de statues qui,
        enfoncées dans leurs niches, faisoient diverses fontaines, et toutes
        representoient quelque effect de la puissance d’Amour.</p>
        <p>Au milieu de la grotte on voyoit le tombeau, eslevé de la
        hauteur de dix ou douze pieds, quipar le haut se fermoit en couronne, et tout
        à l’entour estoit garny de tableaux, dont les peintures estoient si bien
        faictes que le veue en decevoit le jugement. La separation
        <pb n="441"/> de chaque tableau se faisoit par des demy
        pilliers de marbre noir rayez; les encoigneures du tombeau, les bazes
        et les chapiteaux des demy colonnes, et la cornice qui tout à
        l’entour en façon de ceinture r’attachoit ces tableaux, et de diverses
        pieces n’en faisoit qu’une bien composée. estoit du mesme marbre.</p>
        <p>La curiosité de Celadon fut assez grande, apres avoir
        consideré le tout ensemble, pour desirer d’en sçavoir les particularitez. Et
        à fin de donner occasion à la nymphe de luy en dire quelque chose, il
        louoit l’invention et l’artifice de l’ouvrier. – Ce sont, adjousta la nymple,
        les esprits de Mandrague qui depuis quelque temps ont laissé
        cecy pou tesmoignage. que l’amour ne pardonne non plus au poil chenu qu’aux
        cheveux blonds, et pou raconter à jamais à ceux qui
        viendront icy les infortunes et infidelles amours de Damon, d’elle et de la bergere
        fortune. – Et quoy, repliqua Celadon, est-ce icy la fontaine de la
        verité d’amour? – Non. respondit la nymphe, mais elle n’est pas
        loing d’icy. Et je voudrois avoir assez d’esprit pour vous faire entendre ces
        tableaux, car l’histoire est bien digne d’estre sceue.</p>
        <p>Ainsi qu’elle s’en approchoit, puor les luy expliquer, elle vid entrer
        Adamas qui estant de retour et ne trouvant point les nymphes dans le
        logis, jugea qu’elles estoient au promenoir, où apres avoir
        caché les habits qu’il portoit, il les vint trouver si à propos qu’il
        sembloit que la fortune le conduisit là, pour luy faire desduire les
        amours de ceste Fortune. Aussi Galathée ne l’apperceut plustost qu’elle
        s’ecria: O mon pere, vous voicy venu tout à temps pour me sortir de la
        peine où j’estois. Et lors, s’adressant à Celadon: Voicy,
        berger, qui satisfera au desir que vous avez de sçavoir ceste histoire.</p>
        <p>Et apres luy avoir demandé comme il se portoit. et que les
        salutations furent faictes d’un costé et d’autre, Adamas, pour obeir au
        commandement de la nymphe, et contenter la curiosité du berger,
        s’approchant avec eux du tombeau, commença de ceste sorte.</p>

        <milestone type="space"/>
        <milestone type="space"/>
        <head type="chapitre">HISTOIRE DE DAMON et de Fortune.</head>
        <milestone type="space"/>

        <p>Tout ainsi que l’ouvrier se joue de son oeuvre et en fait
        comme il luy plaist, de mesmes les grands dieux, de la main desquels nous sommes
        formez, prennent plaisir à nous faire jouer sur le theatre
        <pb n="442"/> du monde, le personnage qu’ils nous ont esleu. Mais
        entre tous. il n’y en a point qui ait des imaginations si bigearres
        qu’Amour, car il rajeunit les vieux, et envieillit les jeunes. en aussi
        peu de temps que dure l’esclair d’un bel oeil; et ceste histoire, qui
        est plus veritable que je ne voudrois, en rend une preuve que malaisément
        peut-on contredire, comme par la suite de mon discours vous advouerez.</p>

        <milestone type="space"/>
        <milestone type="space"/>
        <head type="chapitre">TABLEAU PREMIER</head>
        <milestone type="space"/>

        <p>Voyez-vous en premier lieu, ce berger assis en terre, le
        dos appuyé contre ce chesne, les jambes croisées, qui joue de la cornemuse?
        C’est le beau berger Damon, qui eut ce nom de beau pour la perfection de son visage.</p>
        <p>Ce jeune berger paissoit ses brebis le long de vostre doux Lignon,
        estant nay d’une des meilleures familles de Mont-verdun, et non point
        trop esloigné de la vieille Cleontine et de la mere de Leonide,
        et par consequent en quelque sorte mon allié. Prenez garde comme ce
        visage, outre qu’il est beau, représente bien naifvement une personne
        qui n’a soucy que de se contenter; car vous y voyez je ne sçay quoy
        d’ouvert et de serain, sans trouble ny nuage de fascheuses imaginations. Et au
        contraire tournez les yeux sur ces bergeres qui sont autour de
        luy, vous jugerez bien à la façonde leus visage qu’elles
        ne sont pas sans peine, car autant que Damon a l’esprit libre et reposé,
        autant ont ces bergeres les coeurs passionnez pour luy, encor, comme vous voyez,
        qu’il ne daigne tourner les yeux sur elles. Et c’est pourquoy on a
        peint tout aupres, à costé droit, en l’air, ce petit
        enfant nud, avec l’arc et le flambeau en la main, les yeux bandez, le dos aislé,
        l’espaule chargée d’un carquois, qui le menace de l’autre main.
        C’est Amour, qui offensé du mespris que ce berger fait de ces bergeres, jure
        qu’il se vengera de luy.</p>
        <p>Mais pour l’embellissement du tableau, prenez garde comme l’art de la
        peinture y est bien observé, soit aux raccourcissemens, soit aux
        ombrages, ou aux proportions. Voyez comme il semble que le bras du
        berger s’enfonce un peu dans l’enfleure de cet instrument, et comme la
        cane par où il souffle, semble en haut avoir un peu perdu de sa
        teinture, c’est parce que la bouche moite la luy a ostée.
        Regardez à main gauche comme ses brebis paissent: voyez-en les unes
        couchées à l’ombre, les autres qui se lechent la jambe, <pb n="443"/> les autres
        comme estonnées, qui regardent ces deux belliers qui se viennent
        heurter de toute leur force. Prenez garde au tour que cestuy-cy fait du
        col, car il baisse la teste en sorte, que l’autre l’attaquant rencontre
        seulement ses cornes, mais le raccourcissement du dos de l’autre est
        bien aussi artificiel, car la nature qui luy apprend que la vertu unie
        a plus de force, le fait tellement resserrer en un monceau, quìl
        semble presque rond. Le devoir mesme des chiens n’y est pas oublié, qui
        pour s’opposer aux courses des loups, se tiennent comme trois
        sentinelles, sur des lieux relevez, à fin de voir de plus loin, ou comme je pense, à fin
        de se voir l’un l’autre, et se secourir en la necessité.</p>
        <p>Mais considerez la soigneuse industrie du peintre: au lieu que les
        chiens qui dorment sans soucy, ont accoustumé de se mettre en
        rond et bien souvent se cachent la teste sous les pattes, presque pour se
        desrober seulement; car ils sont couchez sur leurs quarte pieds, et ont
        le nez tout le long des jambes de devant, tenans tousjours le yeux
        ouverts aussi curieusement qu’un homme sçauroit le faire.</p>
        <p>Mais voyons l’autre tableau.</p>

        <milestone type="space"/>
        <milestone type="space"/>
        <head type="chapitre">TABLEAU DEUXIESME</head>
        <milestone type="space"/>
        <p>Voicy le second tableau que est bien contraire au precedent, car si celuy
        là est plein de mespris, cestuy-cy l’est d’amour; s’il ne monstre
        qu’orgueil, cestuy-cy ne fait paroistre que douceur et soumission, et en voyez-vous icy la cause.</p>
        <p>Regardez cette bergere assise contre ce buisson, comme elle est belle,
        et proprement vestue: ses cheveux relevez par devant, s’en vont
        folastrant en liberté sur ses espaules, et semble que le vent,
        à l’envy de la nature, par son souffle les aille recrespant en onde, mais c’est
        que jaloux des petits amours que s’y trouvent cachez, et qui vont y
        tendant leurs lacs,il les en veut chasser. Et de fait voyez-en quelques
        uns emportez par force, d’autres qui se tiennent aus noeuds qu’ils y
        ont faits, et d’autres qui essayent d’y retourner, mais ils ne peuvent,
        tant leur aisle encore foiblette est contrariée de l’importunité de Zephir.</p>
        <p>C’est la belle bergere Fortune, de qui l’Amour veut
        se servir <pb n="444"/> pour faire la vengeances promise contre Damon,qui est
        ce berger que vous voyez debout pres d’elle appuyé sur la houlette.</p>
        <p>Considerez ces petit Amours qui sont tous embesoignez autour d’eux, et
        comme chacun est attentif à ce qu’il fait. En voicy un qui prend
        la mesure des sourcils de la bergere, et la donne à l’autre, qui
        avec un cousteau escarte son arc, à fin de le compasser semblable
        à leur tour. Et voicy un autre qui ayant derobé quelque cheveux de ceste
        belle, de si beau larraecin veut faire la corde de l’arc de son compagnon. Voyez
        comme il s’est assis en terre, comme il a lié le commencement de
        sa corte au gros orteil, qui se renverse un peu pour estre trop
        tiré: prenez garde que pour mieux cordonner, un autre luy porte sa pleine
        main de larmes de quelque amant, pour luy mouiller les doigts.
        Considerez comme il tient les reins je ne sçay comment pliez,
        que dessous le bras droit vous luy voyez paroistre la moitié du
        devant, encor qu’il monstre tout á plein le derriere de l’espaule
        droicte. En voicy un autre qui ayant mis la corde à un des bouts de l’arc,
        à fin de la mettre en l’autre, baisse ce costé en terre, et du genouil
        gauche plie l’arc en dedans; de l’estomach, il s’appuye dessus, et de la main
        gauche, et de la droicte il tasche de faire glisser la corde jusques en
        bas. Cupidon est un peu plus haut, de qui la la main gauche tient son
        arc, ayant la droitte encore derriere l’aureille, comme s’il venoit de
        lascher son trait, car voyez-luy le coude levé, le bras
        retiré, les trois premier doigts entr’ouverts, et presque estendus, et les deux
        autres retirez dans la main. Et certes son coup ne fut point en vain,
        car le pauvre berger en fut tellement blessé que la mort seule le peu guerir.</p>
        <p>Mais regardez un peu de l’autre costé, et voyez cet Anteros qui
        avec ces chaisnes de roses et de fleurs, lie les bras et le col de la belle
        bergere Fortune, et puis le remet aux mains du berger: c’est pour nous
        faire entendre que les merites, l’amour, et le services de ce beau
        berger, qui sont figurez par ces fleurs, obligerent Fortune à
        une amour reciproque envers luy. Qui si vous trouvez estrange qu’Anteros soit ici
        representé plus grand que Cupidon, sçachez que c’est pour
        vous faire entendre que l’amour qui naist de l’Amour, est tousjours plus grande
        que celle dont elle procede.</p>
        <p>Mais passons au troisiesme. <pb n="445"/></p>

        <milestone type="space"/>
        <milestone type="space"/>
        <head type="chapitre">TROISIESME TABLEAU</head>
        <milestone type="space"/>
        <p>Lors Adamas continua: Voicy vostre belle riviere de Lignon. Voyez comme
        elle prend une double source, l’une venant des montagnes de Cervieres, et l’autre
        de Chalmasel qui viennent se joindre un peu par dessus la marchande ville de Boing.</p>
        <p>Que tout ce paysage est bien faict, et les bords tortueux de ceste
        riviere avec ces petits aulnes qui la bornent ordinairement! Ne
        cognoissez-vous point icy le bois qui confine ce grand pré,
        où le plus souvent les bergers paresseux paissent leurs troupeaux? Il me semble
        que ceste grosse touffle d’arbres à main gauche, ce petit biais
        qui serpente sur le costé droit bien remettre devant les yeux. Que
        s’il n’est à ceste heure du tout semblable, ce n’est que le tableau
        soit faux, mais c’est que quelques arbres depuis ce temps-là sont
        morts, et d’autres creus, que la riviere en deux lieux s’est advancée, et
        reculée en d’autres, et toutefois il n’y a guiere de changement.</p>
        <p>Or regardez un peu plus bas le long de Lignon. Voicy une trouppe de
        brebis qui est à l’ombre, voyez comme les unes ruminent
        laschement, et les autres tiennent le nez en terre pour en tirer la fraischeur: c’est
        le troupeau de Damon, que vous verrez si vous tournez la veue en
        ça dans l’eau jusques à la ceinture. Considerez comme ces jeunes
        arbres courbez le couvrement des rayons de soleil, et semble presque estre
        joyeux qu’autre qu’eux ne le voye. Et toutefois la curiosité du
        soleil est si grande, qu’encores entre les diverses feuilles, il trouve
        passage à quelques-uns de ses rayons. Prenez garde comme ceste
        ombre et ceste clairté y sont bien representées. Mais certes il
        faut aussi advouer que ce berger ne peut estre surpassé en beauté.
        Considerez les traits delicats et proprotionnez de son visage, sa taille droitte et
        longue, ce flanc arrondy, cest estomac relevé, et voyez s’il y a
        rien qui ne soit en perfection. Et encore qu’il soit un peu courbé
        pour mieux se sevir de l’eau, et que de la main droicte il frotte le bras
        gauche, si est-ce qu’il ne fait action qui
        empesche de recognoistre sa parfaicte beauté.</p>
        <p>Or jettez l’oeil de l’autre costé du rivage, su vous ne craignez
        d’y voir le laid en sa perfection, comme en la sienne vous avez veu le
        beau, car entre ces ronces effroyables vous verrez la magicienne <pb n="446"/> Mandrague, contemplant
        le berger en son bain. La voicy vestue presque en despit de ceux qui la regardent, eschevelée,
        un bras nud, et la robbe d’un costé retroussée plus haut que le
        genouil. Je croy qu’elle vient de faire quelques sortileges, mais jugez icy
        l’effect d’une beauté.</p>
        <p>Ceste vieille que vous voyez si ridée qu’il semble que chaque
        moment de sa vie ait mis un sillon en son visage, maigre, petite, toute chenue,
        les cheveux à moitié tondus, toute accroupie, et selon
        son aage plus propre pour le cercueil que pour la vie n’a honte de s’esprendre de ce
        jeune berger. Si l’amour vient de la sympathie, comme on dit, je ne
        sçais pas bien que l’on pourra trouver entre Damon et elle.
        Voyez quelle mine elle fait en son extase. Elle estend la teste, allonge le
        col, serre les espaules, tient le bras joints le long des costez, et
        les mains assemblées en son giron: et le meilleur est que,
        pensant sousrire, elle fait la moue. Si est-ce que telle qu’elle est, elle ne
        laisse de rechercher l’amour du beau berger.</p>
        <p>Or haussez un peu les yeux, et voyez dans ceste nue Venus et Cupidon,
        que regardans ceste nouvelle amante, semblent esclatter de rire. C’est
        que sans doute ce petit dieu, pour quelque gageure peut-estre qu’il
        avoit faite avec sa mere, n’a pas plaint un traict, qui toutefois
        devoit estre tout usé de vieillesse, pour faire un si beau coup.
        Que si ce n’est gageure, c’est pour faire voir en ceste vieille que le bois
        sec brusle mieux, et plus aisément que le verd, ou bien pour
        monster sa puissance sur ceste vieille hostesse des tombeaux, il luy plaist de
        faire preuve de l’ardeur de son flambeau, avec lequel il semnble qu’il
        luy redonne une nouvelle ame, et pour dire en un mot, qu’il la fasse
        ressuciter, et sortir du cercueil.</p>
        <p>Mais passons à cet autre.</p>

        <milestone type="space"/>
        <milestone type="space"/>
        <head type="chapitre">TABLEAU QUATRIESME</head>
        <milestone type="space"/>
        <p>Voicy une nuict fort bien representée. Voyez comme
        l’obsur de des ombres, ces montaignes paroissent en sorte qu’elle se monstrent un peu,
        et si en effet on ne sçauroit bien juger que c’est. Prenez garde
        comme ces estoilles semblent tremousser. Voyez comme ces autres sont si bien
        disposées, que l’on les peut recongoistre. Voilà la
        grande Ourse: voyez comme le judicieux ouvrier, encor qu’elle ait vingt-sept estoilles;
        toutefois n’en represente clairement que douze, et de ces douze
        encores, n’y en fait-il que <pb n="447"/> sept bien esclantantes.
        Voyez la petite Ourse, et considerez que d’autant que jamais ses sept
        estoilles ne se cachent, encores qu’il y en ait une de la troisiesme
        grandeur, et quatre de la quatriesme, toutefois il nous les fait voir
        toutes, observant leur proportion. Voilà le Dragon, auquel il a
        bien mis les trente et une estoilles, mais si n’en monstre-t-il bien treize,
        dont les cinq, comme vous voyez, sont de la quatriesme grandeur, et les
        huict de la troisisme. Voicy la couronne d’Ariadne, qui a bien ses
        huict estoilles, mais il n’y en a que six qui soient bien voyantes:
        encores en voicy une qui est la plus reluisante de toutes. Voyez vous
        ce ce costé la voye de laict, par où les Romains tiennent
        que les dieux descendent en terre, et remontent au ciel. Mais que ces nuages sont
        bien representez, qui en quelques lieux couvrent le ciel avec
        espaisseur, en d’autres seulement comme une legere fumée, et
        ailleurs point du tout, selon qu’ils plus ou moins eslevez, il sont plus ou moins clairs!</p>
        <p>Or considerons l’histoire de ce tableau. Voicy Mandrague au milieu d’un
        cerne, une baguette en la main droicte, un livre tout crasseux en
        l’autre, avec une chandelle de cire vierge, des lunettes fort troubles
        au nez. Voyez comme il semble qu’elle marmotte, et comme elle tient les
        yeux tournez d’une estrange façon, la bouche demy ouverte, et
        faisant une mine si estrange des sourcils et du reste du visage, qu’elle
        monstre bien de travailler d’affection. Mais prenez garde comme elle a
        le pied, le costé, le bras, et l’espaule gauche nuds, c’est pour
        estre le costé du coeur. Ces fantosmes que vous luy voyez autour de
        ses charmes, pour sçavoir comme elle pourra estre aimé de
        Damon; ils luy declarent l’affection qu’il porte à Fortune, qu’il n’y a point
        de meilleur moyen que de luy persuader que ceste bergere aime ailleurs, et
        que pour le faire plus aisément, il faut qu’elle change pour ce
        coup la vertu de la fontaine de la Verité d’amour.</p>
        <p>Avant que passer plus outre, considerez un peu l’artifice de ceste
        peinture. Voyez les effets de la chandelle de Mandrague, entre les
        obscuritez de la nuict. Elle a tout le costé gauche du visage
        fort clair, et le reste tellement obscur qu’il semble d’un visage different;
        la bouche entr’ouverte paroist par le dedans claire autant que
        l’ouverture peut permettre à la clarté d’y entrer, et le
        bras qui tient la chandelle, vous voyez aupres de la main, fort obscur, à cause
        que le livre qu’elle tient y fait ombre, et le reste est si clair
        <pb n="448"/> par dessus qu’il fait plus paroistre la noirceur du
        dessous. Et de mesme avec combien de consideration ont estez observez
        les effets que ceste chandelle fait en ces demons, car les uns et les
        autres, selon qu’ils sont tournez, sont esclairés ou obscurcis.</p>
        <p>Or voicy un autre grand artifice de la peinture, qui est cest
        esloignement, car la perspective y est si bien observée, que
        vous diriez que cest autre accident qu’il veut representer deça, est
        hors de ce tableau est bien esloigné d’icy. Et c’est Mandrague encores
        qui est à la fontaine de la Verité d’amour.</p>
        <p>Mais pour vous faire mieux entendre le tout, sçachez que quelque
        temps auparavant une belle bergere, fille d’un magicien tres sçavant,
        s’esprit secrettement d’un berger, que son pere n’apperceut point, soit
        que les charmes de la magie ne puissent rien sur les charmes d’amour,
        ou soit qu’attentif à ses estudes, il ne jetast point l’oeil sur
        elle. Tant y a qu’apres une tres-ardante amitié, d’autant qu’en amour
        il n’y a rien de plus insupportable que le desdain, et que ce berger l’a
        mesprisoit pour s’estre dés long-temps voué ailleurs,
        elle fut reduitte à tel terme que peu à peu son feu croissant et ses forces
        diminuant, elle vint à mourir, sans que le sçavoir de son pere la
        peust secourir. Dequoi le magicien estant fort marry, quand il en sceust l’occasion,
        à fin d’an marquer la memoire à jamais, changea son tombeau en
        fontaine, qu’il nomma Verité d’amour, parce que qui ayme, s’il y regarde,
        il void sa dame, et s’il en est aimé, il s’y void aupres, ou bien celuy
        qu’elle ayme; que si elle n’ayme rien, elle paroist toute seule. Et c’est ceste
        vertu que Mandrague veut changer, à fin que Damon y venant voir,
        et trouvant que sa maistresse en aime un autre, il perde aussi l’affection
        qu’il luy porte et qu’elle ait ainsi la place libre. Et voyez, comme
        elle l’enchante, quels caracteres elle fait autour, quels triangles,
        quels carrez enlacez avec ses ronds! croyez qu’elle n’y oublie rien
        qui y soit necessaire, car cest affaire luy touche de trop pres.
        Auparavant elle avoit par ses sortiliges assemblés tous ses
        demons, pour trouver remede à son mal; mais d’autant qu’amour est plus
        fort que tous ceux-cy, ils n’oserent entreprendre contre luy, mais seulement luy
        conseillerent de faire ceste trahison à ces deux fidelles
        amants. Et d’autant que la vertu de la fontaine luy venoit par les enchantements
        d’un magicien, Mandrague qui a surmonté en cette science tous
        ses devanciers, la luy peut hoster pour quelque temps.</p>
        <p>Mais passons au tableau que suit. <pb n="449"/></p>

        <milestone type="space"/>
        <milestone type="space"/>
        <head type="chapitre">TABLEAU CINQUIESME</head>
        <milestone type="space"/>
        <p>Ce cinquiesme tableau, continua Adamas, a deux actions. La
        premiere, quand Damon vint à ceste fontaine, pour sortir de la peine
        où l’avoit mis un songe fascheux. L’autre, quand trompé par l’artifice de
        Mandrague ayant vu dans la fontaine que la berger Fortune aimoit un autre, de desespoir il se tua.</p>
        <p>Or voyant comme elles sont bien representées. Voicy Damon avec
        son espieu, car il est au mesme equipage qu’il souloit estre allant
        à la chasse. Voicy son chien qui le suit: prenez garde avec quel soing ce
        fidele animal considere son maistre, car cependant qu’il regarde dans
        la fontaine, il semble, tant il a les yeux tendus sur luy, d’estre
        desireux de sçavoir qui le rend si esbahy. Que si vous
        condiderez l’estonnement qui est peint en son visage, vous
        jugerez bien qu’il en doit avoir une grande occasion.</p>
        <p>Mandrague luy avoit fait voir en songe Maradon, jeune berger, qui
        prenant une flesche à Cupidon, en ouvroit le sein à
        Fortune, et luy ravissoit le coeur. Luy qui, suivant l’ordinaire des amants, estoit
        toujours en doute, s’en vint, aussi tost qu’il fut jour, courant
        à ceste fontaine, pour sçavoir si sa maistresse l’aimoit. Je vous
        supplie, considerez son esbahissement: car si vous comparez les visages
        des autres tableaux à cestuy-cy, vous y verrez bien les mesme
        traits, quoy que le trouble en quoy il est peint le change de beaucoup de ces
        deux figures que vous voyez dans la fontaine, l’une, comme vous pouvez
        cognoistre, est celle de la bergere Fortune, et l’autre du berger
        Maradon, que la magicienne avoit fait representer plustost qu’un autre,
        pour sçavoir que cestuy-cy avoit esté dés
        long-temps serviteur de ceste bergere. Et quoy qu’elle n’eust jamais daigné le regarder,
        toutesfois amour qui croit facilement ce qu’il craint, persuada incontinent le
        contraire à Damon, creance qui le fit ressoudre à la
        mort. Remarquez, je vous supplie, que ceste eau semble trember, c’est que le peintre a
        voulu representer l’effet des larmes du berger qui tomboient dedans.</p>
        <p>Mais passons à la seconde action. Voyez comme la continuation de
        ceste caverne est bien faicte et comme il semble que vrayement cela soit plus
        enfoncé. Ce mort que vous y voyez au fond, c’est le pauvre
        Damon, qui desperé, se met l’espieu au travers du corps. L’action qu’il
        fait est bien naturelle: vous luy voyez une jambe toute estendue, l’autre
        retirée comme de douleur, un bras engagé <pb n="450"/> sous
        le corps, y ayant esté surpris pour la promptitude de la cheute, et
        n’ayant eu la force de le r’avoir, l’autre languissant le long du corps, quoy qu’il
        serre encor mollement l’espieu de la main, la teste penchée sur
        l’espaule droitte, les yeux à demy fermez et demy tournez, en
        tel estat qu’allez voir on juge bien que c’est un homme aux trances de la mort,
        la bouche entr’ouverte, les dents en quelques endroits un peu
        descouvertes, et l’entre-deux du nez fort retiré, tous signes
        d’une prompte mort. Aussi ne le figure-t’il pas icy pour mort entierement,
        mais pour estre entre la mort et la vie si entre elles il y a quelque separation.</p>
        <p>Voicy l’espieu bien representé: voyez comme cest espaisseur de
        son fer est à moitié cachée dans la playe, et la houppe
        d’un costé toute sanglante, et de l’autre blanche encores, comme estoit sa premiere
        douleur. Mais quelle a esté la diligence du peintre! il n’a pas
        mesme oublié les cloux qui vont comme serpentant à l’entour de
        la hante, car les plus pres de la larme, aussi bien que le bois sont tachez de sang;
        il est vray que par dessous le sang on ne laisse pas de recognoistre la
        doreure. Or condiderons le rejaillissement du sang en sortant de la
        playe: il semble à la fontaine, qui conduite par les longs
        canaux de quelque lieu fort relevé, lors qu’elle a esté quelque
        temps contrainte et retenue en bas, aussi tost qu’on luy donne ouverture, saulte de
        furie çà et là. Car voyez ces rayons de sang,
        comme ils sont bien representez! considerez ces bouillons qui mesme semblent se souslever
        à eslans! Je croy que la nature ne sçauroit rien representer de plus naïf.</p>
        <p>Mais voyons cet autre tableau.</p>

        <milestone type="space"/>
        <milestone type="space"/>
        <head type="chapitre">TABLEAU SIXIESME</head>
        <milestone type="space"/>
        <p>Or voicy le sixiesme et dernier tableau qui contient quatre actions de la bergere Fortune.</p>
        <p>A la premiere, c’est un songe que Mandrague luy fait faire; l’autre,
        comme elle va à la fontaine pour s’en esclaicir; la troisiesme, comme
        elle se plaint de l’inconstance de son berger, et la derniere, comme
        elle meurt, qui est la conclusion de ceste tragedie. Or voyons toutes choses particulierement.</p>
        <p>Voicy le lever du soleil: prenez garde à la longeur de ses
        ombres, et comme d’un costé le ciel est encore un peu moins clair. Voyez
        ces nues qui sont à moitié air, comme il semble que peu à
        peu elles <pb n="451"/> s’aillent eslevans! Ces petits oyseaux qui semblent en montant chanter
        et tremousser l’aisle, son des allouettes qui se vont seichans de la
        rosée au nouveau soleil; ces oyseaux mal formez qui d’un vol un
        certain se vont cachant, sont des chats huans qui fuyent le soleil, dans la
        montagne couvre encores une partie, et l’autre qui reluit si claire et
        qu’on ne sçauroit juger que ce fust autre
        chose qu’une grande et confuse clairté.</p>
        <p>Passons plus outre. Voicy la bergere Fortune qui dort; elle est dans le
        lict, où le soleil qui entre par la fenestre ouverte pas
        mesgarde, luy donne sur le sein à demy descouvert. Elle a un bras negligement
        estendu sur bois du lict, le teste un peu penchée le long du chevet,
        l’autre main estendue le long de la cuisse par le dehors du lict, et parce que
        la chemise s’est par hasard retroussée, vous la voyez par dessus
        le coude sans qu’elle cache nul des beautez du bras.Voicy autour d’elle,
        les demons de Morphée dont Mandrague s’est servie, pour luy
        donner volonté d’aller à la fontaine des Veritez d’amour.</p>
        <p>De faict la voicy à ce costé qui y regorge, car ayant
        songé que son berger estoit mort, et prenant sa mort pour la perte de son
        amitié, elle en venoit sçavoir la verité. Voyez comme ce visage
        triste pas sa douceur esmeut a pitié et fait participer à son
        desplaisir, parce qu’elle n’eut sitost jetté la veue dans l’*eau, qu’elle
        apperceut Damon, mais hélas! pres de luy la bergere Melide, bergere belle
        à la verité, et qui n’avoit point esté sans soupçon
        d’aimer Damon, toutesfois sans estre aimée de luy. Trompée de ceste
        menterie, voyez comme elle s’est retirée au profond de c este caverne et vient,
        sans y penser, pour plaindre son desplaisir, au mesme lieu où Damon
        pour mesme sujet estoit presque mort. La voicy assise contre ce rocher, les bras
        croisez sur l’estomac pantele, le visage et les yeux tournez en haut
        demandent vengeance au Ciel de la perfidie qu’elle croist estre en Damon.</p>
        <p>Et parce que le transport de son mal luy fit relever la voix en se
        plaignant, Damon que vous voyez pres de là, encor qu’il fust sur
        la fin de sa vie, entreoyant les regrets de sa bergere, et en recognoissant la
        voix, s’efforça de l’appeler. Elle qui ouyt ceste parole
        mourante, tournant en sursaut la teste, s’en va vers luy. Mais, ô dieux!
        quelle luy fut ceste veue! Elle oublie, le voyant en cet estat, l’occasion
        qu’elle avoit de se plaindre de luy, et luy demande
        <pb n="452"/> qu’il l’avoit si mal traitté. C’est, luy dit-il, le
        changement de ma fortune, c’est l’inconstance de vostre ame qui m’a
        deceu avec tant de demonstration de bonne volonté. Bref, c’est
        le bon-heur de Maradon, que la fontaine d’où vous venez m’a
        monstré aupres de vous. Et vous semble-t’il raisonnable que celuy vive ayant perdu
        vostre amitié, qui ne vivoit que pour estre aimé de vous?
        Fortune oyant ces paroles: Ah! Damon, dit-elle, combien à nostre dommage est
        menteuse ceste source, puis qu’elle m’a fait voir Melide aupres de vous, que je
        vois toutesfois mourir pour me bien aimer? Ainsi ces fideles amans
        recogneurent l’infidelité de ceste fontaine, et plus asseurez
        qu’ils n’avoient jamais esté de leur affection, ils moururent
        embrassez: Damon de sa playe, et le bergere du desplaisir de sa mort.</p>
        <p>Voyez de ce costé. Vola la bergere assise contre ce rocher
        couvert de mousse, et voicy damon qui tient la teste en son giron, et qui pour luy
        dire le dernier adieu, luy tend les bras et luy en lie le col, et
        semble de s’efforcer et s’eslever un peu pour la baiser, cependant
        qu’elle, toute couverte de son sang, baisse la teste et se courbe pour
        s’approcher de son visage et luy passe les mains
        sous le corps pour le souslever un peu.</p>
        <p>Ceste vieille eschevelée qui leur est aupres, c’est mandrague la
        magicienne, qui les trouvant morts, maudit son art, desteste ses
        demons, s’arrache les cheveux et se meurtrit la poitrine de coups. Ce
        geste d’eslever les bras en haut par dessus la teste, y tenant les
        mains joinctes, et au contraire de baisser le col et se cacher presque
        le menton dans le sein, pliant et s’amoncelant le corps dans son giron,
        sont signes de son violent desplaisir, et du regret qu’elle a de la
        perte de deux si fidelles et parfaicts amants, outre celle de tout son
        contentement. Le visage de cestes vieille est caché, mais
        considerez l’effect que font ces cheveux: ils retombent en bas et au droit de la
        nucque, d’autant qu’ils y sont plus courts, ils semblent se relever en
        haut. Voila un peu plus esloigné Cupidon qui pleure, voicy son
        arc et ses flesches rompues, son flambeau esteint et son bandeau tout
        mouillé de larmes, pour la perte de deux si fidelles amants.</p>
        <p>Celadon avoit esté toujours fort attentif au discours du sage
        Adamas et bien souvent se repentoit de son peu de courage de n’avoir sceu
        retrouver un semblable remede à celuy de Damon. et parce que
        ceste consideration le retint quelque temps muet, Galathée en sortant
        de la grotte, et prenant Celadon par la main: Que <pb n="453"/> vous
        semble, luy dit-elle, de ces amours et de ces effects? Que ce sont,
        respondit le berger, des effects d’imprudence, et non pas d’amour, et
        que c’est in erreur populaire pour couvrir nostre ignorance ou pour
        excuser dont les causes nous sont cachées. – Et quoy, dit la
        nymphe, croyez vous qu’il n’y ait point d’amour? – S’il y en a, repliqua le
        berger, il ne doit estre que douceur. Mais quel qu’il soit, vous en
        parlez, madame, à une personne autant ignorante d’en
        sçavoir beaucoup, mon esprit grossier m’en rend encor plus incapable. Alors la triste
        Silvie luy repliqua: Toutesfois, Celadon, il y a quelque temps que je
        vous vy en un lieu où malaisément eust-on peu croire cela
        de vous estes trop de beautez pour ne vous pouvoir prendre, et vous estes trop
        honneste homme pour ne vous laisser prendre à elles. – Belle
        nymphe, respondit le berger, en quelque lieu que ce fust, puis que vous y
        estiez, c’est sans doute qu’il avoit beaucoup de beauté. Mais
        comme trop de feu brusle plustost qu’il n’eschauffe, coeurs rustiques, et se
        font plustost admirer qu’aimer, et adorer que servir. Avec tels propos
        ceste belle trouppe s’alloit retirant au logis, où l’heure du
        repas les appelloit. <pb n="454"/></p>
    </div>

</body><back>
<div>
<p/>
</div>
</back></text></TEI>
