<?xml version="1.0" encoding="UTF-8"?>
<?xml-model href="https://raw.githubusercontent.com/cligs/reference/master/tei/standard/cligs.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Quatrième partie – Livre VI</title>
                <title type="partie">04</title>
                <title type="livre">06</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="publicdomain">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA QUATRIESME PARTIE D’ASTRÉE</head>
        <head type="chapitre">LE SIXIESME LIVRE</head>
        <milestone type="space"/>
        <p>Mais Silvandre, apres s’estre mis dans le bois pour fuir la
        compagnie d’Alcandre et de son frere, alla roulant toute la nuict
        jusqu’à la pointe du jour que de fortune estant arrivé
        sur le bord de Lignon le sommeil l’assoupit tellement que les soleil
        estoit desja assez haut lors que quelques chiens des trouppeaux voisins
        l’esveillerent en courant des loups qui de fortune ce jour là
        estoient venus pres de leurs parcs. Autrefois qu’il n’avoit point le
        cruel ennuy qui l’affligeoit, s’il eust ouy la voix de ces chiens, il
        eust esté le plus diligent de tous les bergers à courre
        pour la conservation de son trouppeau ou de celuy de ses amis. Mais
        à ce coup il ne s’en esmeut non plus que s’il n’y eust point eu
        d’interest, qui montre que la plus forte passion fait que nostre eme
        mesprise la plus foible. Et de fortune, presque en mesme temps, un
        vacie de ceux qui souloient servir à l’Oracle de Montverdun, et
        qui estoit de la cognoissance de ce berger, passant pres de luy, et ne
        voyant point qu’il se mist en devoir de secourir les chiens, s’en
        estonna grandement, et d’abord eut quelque opinion qu’il se trouvast
        mal, parce que ce n’estoit pas sa coustume d’en user ainsi.</p>
        <p>Mais s’approchant de luy et ne recognoissant à son visage aucune
        marque de maladie, d’autant qu’il dissimula son ennuy quand il le vit
        approcher: Et quoy? Silvandre, luy dit-il, que veut dire que vous ne
        faites point de conte de poursuivre ces ennemis communs de nos
        trouppeaux? – Je ne sçay, respondit froidement le berger, de
        quels ennemis vous parlez, me semblant qu’il y en a de tant de sortes
        que celuy qui voudrait se resoudre de les poursuivre tous
        n’entreprendroit pas une petite affaire. <pb n="272"/> – Vrayment, reprit
        le vacie, je cognois bien que ce n’est pas sans raison que les dieux
        nous menacent de quelque grand et tres-grand malheur, car il n’y a
        point de signe plus asseuré de la ruine d’une contrée que
        quand Tautates luy oste les grands personnages par le conseil et la
        valeur desquels elle estoit conservée, ou bien quand ceux qui y
        restent perdent le soing de son bien et de sa defense. – Et pourquoy,
        adjousta Silvandre, dites-vous ces paroles? – Parce, respondit le
        vacie, qu’il y a desja plusieurs jours que toutes les victimes que nous
        sacrifions se trouvent, tellement defectueuses, qu’elles estonnent tous
        les sacrificateurs. Jamais de mon temps telle infortune n’est
        arrivée, et je la dis infortune, parce que c’est un presage des
        plus mal-heureux qui nous puisse arriver. Et maintenant je voy que
        Silvandre, qui souloit estre l’un des plus curieux de toute cette
        contrée à la conservation de son bien, en mesprise le
        soing, et semble que son mal ne le touche non plus que s’il n’y avoit
        point de part. – II ne faut pas, reprit alors Silvandre, que vous
        preniez nul augure de mes actions, car outre que le Ciel ne veut pas
        que l’on prenne garde à une personne si malheureuse que je suis,
        encore le peu que je vaux ne doit pas estre considerable.</p>
        <p>Le vacie alors luy respondit: Il y peut avoir de l’excez, aussi bien
        à se mespriser qu’à se trop estimer, et quelquefois ces
        paroles sont autant de signes de vanité et d’ambition, que les
        louanges que de sa propre bouche on s’attribue, comme ce sage ancien
        fit bien entendre à celuy qui, pour monstrer qu’il mesprisoit
        les habits et les parures somptueuses, portoit un manteau tout
        percé de vieillesse, lors qu’il luy dit: Cache-la bien, cette
        ambition, car je la vois paroistre par les trous de ton manteau. Prenez
        garde aussi, Silvandre, qu’en parlant de vous moins avantageusement
        qu’il ne se doit, vous ne soyez accusé d’une mesme faute. Chacun
        qui cognoist Silvandre sçait assez son merite et sa
        capacité, et en quelle estime il est dans cette contrée;
        c’est pourquoy d’en dire mal contre l’opinion de chacun, c’est ou se
        vouloir, declarer son ennemy, ou vouloir donner occasion
        d’estre loué davantage.</p>
        <p>Et à ce mot, sans attendre la responce du berger, il continua
        son chemin laissant Silvandre en quelque sorte honteux de l’estime
        qu’il faisoit de luy. Cette pensée l’arresta quelque temps en ce
        lieu. En fin revenant tousjours à celle qui le touchoit plus
        vivement, et considerant l’inevitable accident qui luy estoit survenu,
        et combien innocemment, il creut qu’il falloit que le Ciel fust
        <pb n="273"/> irrité contre luy, et que par ce chastiment il le
        vouloit faire rentrer en la consideration de soy-mesme, afin que se
        tournant à celuy de qui toutes les vrayes consolations peuvent
        venir, il en receust le remede qu’il devoit attendre de luy seul. Cette
        opinion fut cause que tout à coup se jettant à genoux et tendant
        les mains au Ciel, il l’invoqua à son aide, et en mesme temps se
        resolut de consulter l’Oracle de la vieille Cleontine. Sur ce dessein,
        il passa la riviere de Lignon, alla à Mont-verdun, consulta l’Oracle, et
        en receut une telle responce.</p>
    </div>
    <div class="contentci">
        <milestone type="space"/>
        <head type="chapitre">ORACLE</head>
        <milestone type="space"/>
        <p>Ton présent desplaisir bien tost se finira,</p>
        <p>Mais celle que tu veux, Paris l’espousera,</p>
        <p>Et tu ne doit pretendre</p>
        <p>D’accomplir tes désirs qu’en la mort de Silvandre.</p>
        <milestone type="space"/>
    </div>
    <div class="contentl">
        <p>Lors que ce triste berger receut cette cruelle response, il
        demeura bien immobile, mais non pas insensible comme un rocher, car le
        ressentiment qu’il en eut fut tel qu’apres s’estre croisé les
        bras, il ne donna fort long-temps aucun signe de vie, sinon par les
        larmes qui luy sortoient des yeux; de sorte que les vacies et les
        eubages qui s’y trouverent presents furent touchez de tant de
        compassion, qu’il n’y en eut un seul qui ne s’efforçast de luy
        donner quelque consolation, mais à tous il respondit avec le
        silence, tournant seulement les yeux sur celuy qui parloit, mais, d’une
        façon si pitoyable qu’il n’y avoit celuy de qui il n’arrachast
        des larmes pour accompagner les siennes. En fin une partie du jour
        estant passée, il sortit de Mont-verdun sans dire un seul mot,
        et se retira de cette sorte dans le grand bois qui touche la grande
        allée, non point pour autre dessein que pour estre aupres du
        lieu oû Phillis luy avoit fait ce cruel message, luy semblant
        que tant plus la veue de ce lieu luy augmenteroit son desplaisir et
        tant plustost aussi finiroit-il sa miserable vie oû il
        n’esperoit jamais avoir aucun contentement.</p>
        <p>De fortune, en ce mesme temps, Alexis, Astrée, Diane et Phillis,
        y estoient arrivées pour y passer, selon leur coustume, la
        grande chaleur du jour, et Phillis fut la premiere qui apperceut le
        berger, qu’aussi tost elle monstra à ses compagnes. Elle voulut
        l’appeller, mais Diane l’en empescha: Parce, disoit-elle que je ne
        veux pas <pb n="274"/> qu’il pense que j’aye esté jalouse. Cela me
        seroit de trop d’importance, et mesme ayant affaire avec un esprit
        comme celuy de ce berger, qui incontinent en tirera des consequences
        qui ne seront pas petites. – Que voulez-vous donc, reprit Phillis, que
        nous fassions? Si faut-il bien avoir pitié de sa peine. – Je le
        veux, adjousta la bergere, mais il faut aussi avoir pitié de
        Diane, et me semble que ce n’est pas une affaire de si peu d’importance
        pour moy qu’elle ne merite bien d’y faire consideration.</p>
        <p>A ce mot, elle s’en alla’vers Astrée et Alexis qui estoient un
        peu retirées, et leur proposa la difficulté qu’elle
        trouvoit en cecy. – C’est un grand cas, adjousta Alexis, qu’il y a une
        grande peine à cacher une verité. – Comment? reprit
        Diane, de quelle verité, madame, vous plaist-il de parler? –
        Vous voulez, respondit Alexis, que Silvandre ne sçache point que
        vous l’aimez, et pour luy cacher cette verité, vous cherchez
        tous ces artifices: ne vaut-il pas mieux vivre franchement avec luy
        comme vous voyez que cette belle bergere et moy en usons? – Vrayment,
        madame, encore que j’aymasse Silvandre, il me feroit bon voir de le
        dire aussi librement que vous en parlant d’Astrée, dit Diane,
        mais fay-je non plus que vous difficulté de dire que je l’ayme
        aussi cette bergere. – Vous voulez dire, repliqua Astrée, que,
        parce je suis fille comme vous, cela vous est permis, mais que
        direz-vous, ma sœur, de Phillis et de Lycidas? – Je diray, ma sœur,
        adjousta Diane, que si Bellinde ma mere approuvoit le mariage de
        Silvandre et de moy, comme Artemis, celuy de Phillis et de Lycidas,
        peut-estre n’en ferois-je non plus de difficulté que Phillis en
        fait. Mais sçachant bien que c’est une chose impossible,
        pourquoy dois-je faire paroistre à ce berger ma bonne
        volonté qui ne luy peut estre qu’infructueuse, et me rapporter
        beaucoup de mal; car je sçay que je ne feray jamais election
        d’un mary que ce ne soit par le consentement de Bellinde, et je suis
        encore plus certaine que jamais elle ne consentira
        à celuy de Silvandre et de moy.</p>
        <p>Alexis alors prenant la parole: Je ne sçay, dit-elle, de quelle
        humeur est Bellinde comme ne l’ayant jamais veue, mais je trouve
        Silvandre si accomply, que je ne puis m’imaginer que si Bellinde le
        cognoissoit, elle n’approuvast cette alliance; car croyez-moy qu’il
        vaut mieux avoir un homme que du bien, j’entends un homme tel que
        Silvandre, de qui les estimables qualitez sont telles que,
        mal-aysément puis-je croire s’en pouvoir trouver <pb n="275"/> un
        semblable en toutes les Gaules. – 0 madame! s’escria Diane, que la
        vertu maintenant a peu de credit si elle n’est authorisée de la
        richesse! Mais outre cela, mes parens ne consentiront jamais que je
        sois donnée à une personne qui n’est point cognue et de
        qui la naissance est si desastreuse qu’il ne sçait luy-mesme ny
        qui est son pere, sa mere, ny sa patrie. – Cette consideration est
        grandement forte, reprit Astrée, mais s’il est vray que les
        rosiers portent des rosés, qui peut-on penser, voyant une belle
        rose, qui l’ait produite, qu’un rosier? Et de mesme, voyant Silvandre
        si plein de perfections, y a-t’il quelqu’un qui puisse entrer en doute
        qu’il n’ait un pere tres-vertueux et tres-estimable.- Ces conjectures
        sont bonnes, respondit Diane, mais ce n’est pas à moy, ny
        à les mettre en avant, ny à les fortifier et maintenir.
        Cependant voyons, je vous supplie, comme j’ay à me conduire en
        cette affaire, afin que, puis que vous jugez toutes que je le dois
        mettre hors de la peine oû il est, je n’entre pas en une plus
        grande. Pour moy, continua-t’elle, mon opinion seroit que toute la
        faute en fut rejettée sur Phillis. – Sur moy? reprit-elle
        incontinent, et se retirant d’un pas. Et, ma sœur, quelle coulpe y
        ay-je que j’en doive estre accusée? – N’est-ce pas vous, dit
        Diane en sousriant, qui iuy avez fait tout le mal en le luy disant? –
        Voicy une raison admirable, dit Phillis, c’est moy qui luy ay fait tout
        le mal en le luy disant? et pouvois-je ne luy point dire, puis que
        vous m’en aviez donné la charge, et que vous m’en aviez si fort
        pressée qu’il me sembloit que je ne serois
        jamais assez à temps pour le luy dire?</p>
        <p> – Je voy bien, respondit alors froidement Diane, qu’on peut bien
        donner une charge à quelqu’un, mais non pas la prudence ny la
        discretion avec laquelle il s’en faut acquitter. Et s’il vous plaist,
        monsieur l’ambassadeur, lors que je vous envoyay vers Silvandre luy
        dire tout ce que la passion me mettoit en la bouche, pourquoy vous,
        à qui cette passion ne troubloit point le jugement, ne
        consideriez-vous qu’il falloit un peu attendre, et donner loisir au
        temps ou d’allentir cette violence, ou de verifier cette doute
        oû j’estois? N’eussiez-vous pas esté tousjours à
        temps à faire ce malheureux message qui faillit à luy
        faire perdre la vie? Voyez vous, bergere, je ne vous l’ay point dit
        jusques à cette heure, mais il est vray que je vous ay voulu
        plus de mal ces deux ou trois jours que je ne vous sçaurois dire
        pour avoir si fort precipité ce que vous ne deviez faire
        qu’à pas de plomb et apres en avoir esté <pb n="276"/>
        priée, repriée, sollicitée et pressée
        plusieurs et plusieurs fois. Et dites-moy, je vous supplie, si
        Silvandre fust mort? avez-vous opinion que j’eusse jamais eu
        contentement, m’en sçachant entierement coulpable? Et
        pensez-vous que je ne vous eusse hay toute ma vie? 0 que ceux qui font
        ces offices doivent y aller avec une grande prudence! parce que jamais
        il n’en peut venir que du mal pour celuy qui les manie; et vous qui
        à l’estourdie avez secondé ma passion, vous estes
        coulpable de tout le mal et en devez porter toute la peine.</p>
        <p>Alexis et Astrée ne se purent empescher de rire d’ouyr ces
        raisons, et de voir que Phillis ne sçavoit que respondre; et
        cela fut cause qu’elles la condamnerent à tout ce que Diane
        desiroit. -Je vous assure, interrompit Phillis, que voicy une
        ordonnance qui est bien gratieuse et de laquelle toutesfois, pour le
        respect des juges, je ne veux point appeller, mais à quelle
        peine seray-je condamnée? – Elle ne sera pas si grande que la
        faute, dit Diane; je veux seulement que quand vous verrez Silvandre,
        vous l’assuriez que tout ce que vous luy avez dit n’a esté que
        par mocquerie et que je n’en ay jamais rien sceu. Et de bonne fortune
        il est advenu que depuis ce temps je ne me suis point trouvée en
        lieu oû il ait esté, de sorte qu’il ne peut rien
        sçavoir de ma mauvaise satisfaction que par vostre bouche, si
        bien qu’il le croira aisément, outre que, quand il parlera
        à moy, j’en useray comme je soulois faire devant la trahison de
        Laonice. – Je vous asseure, ma sœur, reprit Phillis, que je vous ay
        bien creu fine, mais non pas tant que vous l’estes. – Non, non, dit
        Alexis, ce n’est pas finesse, c’est prudence; car Diane a
        veritablement raison d’en user ainsi, et quoy que vous n’eussiez pas
        fait la faute dont vous estes convaincue, vous ne devriez pas laisser
        de faire ce qu’elle vous dit. – 0 madame! respondit Phillis, je le
        ferois bien plus volontiers, si je n’y estoig pas obligée, car
        je suis d’une telle humeur que j’ayme mieux
        faire cent presents que de payer une debte.</p>
        <p>Cependant qu’elles parloient ainsi, Silvandre qui s’en alloit pensif,
        et sans hausser seulement les yeux, vint sans y penser à travers
        le bois jusques tout aupres du lieu oû ces bergeres discouroient; et
        de fortune il se rencontra si pres d’elles que, quand il les
        recogneut, et qu’il s’en voulut esloigner, elles y prirent garde. Et
        Phillis, pour satisfaire au commandement qui luy avoit esté fait: <pb n="277"/></p>
        <p> – Et bien! Silvandre, luy dit-elle, vous souvenez-vous point du
        temps que vous faillistes de faire perdre patience à Lycidas,
        quand vous preniez plaisir à luy donner de la jalousie? Et
        parce qu’il ne luy respondoit point: Or, continua-t’elle, si vous en
        avez memoire, prenez garde une autrefois de ne point offencer une
        femme, car elles attendent longuement pour trouver une commodité
        de s’en venger, et si vous ne l’avez jamais creu, vous-mesme vous en
        pouvez servir, d’exemple. – Je ne sçay, respondit froidement
        Silvandre, ce que vous voulez dire. – Je veux dire, reprit Phillis, que
        tout ce que je vous ay dit de Diane et de sa colere, est une chose
        inventée par moy pour me venger de la peine que vous donnastes
        à Lycidas et à moy lors qu’il avoit pris quelque
        fantaisie de l’ordinaire pratique qui estoit entre nous. – Diane,
        s’escria Silvandre, ne sçait rien de tout ce que vous m’avez dit
        ? – Rien du tout, respondit-elle, et je vous en assure.</p>
        <p>Diane s’oyant nommer, et feignant de ne- sçavoir que c’estoit,
        s’approcha d’eux, et addressant sa parole au berger: J’entends,
        dit-elle, que vous me nommez; quelle part ay-je dans vos discours? –
        Je demeure, dit Silvandre, si confus d’ouyr et de voir ce que j’entends
        et que je vois, qu’il me semble de songer.</p>
        <p>Phillis alors, faisant un esclat de rire: Ma sœur, luy dit-elle, il
        faut que vous le sçachiez de moy, ce berger n’en sçait
        qu’une partie. Et sur ce point elle se mit à raconter la
        jalousie de Lycidas, les peine qu’elle luy avoit données,
        combien elle avoit duré,- la façon dont Silvandre en
        passoit son temps. Bref, conclud-elle, en fin je pense que, si je ne
        m’en fusse vengée, je n’eusse jamais eu un entier contentement.
        Je sceus que Silvandre avoit accompagné Madonte sans nous en
        avoir rien dit, je creus que ce sujet estoit capable de me vanger. Et
        de fait, demandez-luy comme il s’en trouve, et s’il luy prendra une
        autrefois envie de me donner de l’inquietude? – Mais, moy, reprit
        Diane, quelle part ay-je en toute cette affaire? – Vous y avez eu,
        respondit Phillis, toute la part qu’il m’a pleu, car je vous ay fait
        dire tout ce que j’ay voulu. – Vrayment, ma sœur, dit Diane assez
        froidement, je vous suis bien obligée de me faire parler, lors
        que je n’y songe pas. – Pardonnez-moy, ma sœur, respondit Phillis, il
        falloit que je m’en vengeasse. – O dieux! s’escria Silvandre, se
        reculant un peu, et se pliant les bras l’un dans l’autre, ô dieux
        ! est-il possible que tout ce que vous m’avez dit de la part de Diane
        ne soit point vray? – Non pas, reprit-elle, en un seul mot, et pour
        <pb n="278"/> vous montrer que je dis vray, tenez, Silvandre,
        continua-t’elle, luy rendant le brasselet qu’elle luy avoit
        osté, je le vous rends et me contente des larmes que mon larcin
        vous a coustées. Silvandre alors, mettant un genouil en terre,
        le receut en le baisant plus de cent fois. Et Diane pour mieux couvrir
        sa feinte: Mais, ma sœur, luy dit-elle, qu’est-ce que vous luy donnez
        et de quel larcin parlez-vous? – Contentez-vous, adjousta Phillis que,
        comme vous n’y avez eu aucune part, il n’est pas raisonnable que vous
        en ayez à la restitution.</p>
        <p>Silvandre receut un si excessif contentement d’avoir recouvré ce
        cher brassellet que, mettant en oubly pour quelque temps les extremes
        occasions qu’il avoit de passer tristement le reste de sa vie, on luy
        vid tout à coup changer le visage. Et se rapprochant-de Phillis
        : Je ne scay, mon ennemie, luy dit-il, si je me dois plaindre davantage
        du mal que vous m’avez fait en me dérobant une chose que j’avois
        si chere, que vous estre obligé du bien que vous me faites en me
        la rendant, car je suis bien empesché de dire lequel est plus
        grand, ou le desplaisir que j’en ay receu, ou
        le contentement que j’en ay maintenant.</p>
        <p>Astrée lors, s’entremettant en leurs discours: Vrayment,
        Phillis, dit-elle, je suis demeurée ravie eh oyant la vengeance
        premeditée que vous avez tirée de ce berger, et j’avoue
        que je n’eusse jamais pensé que vous eussiez eu un courage si
        resolu au mal. – Que voulez-vous, ma sœur, dit-elle, que je vous
        responde? sinon qu’une autre fois ce berger s’empeschera mieux de me
        desplaire qu’il n’a pas fait. Ne sçavez-vous pas que
        l’impunité donne courage de faire de nouvelles offences?</p>
        <p>Alexis qui admiroit l’esprit de cette bergere, tant pour sçavoir
        si bien deguiser cette affaire, que pour en avoir si promptement
        inventé le sujet, et avec tant de vray semblance, demeuroit
        ravie à la considerer, luy semblant que l’esprit d’un homme ne
        sçauroit estre si prompt à inventer ny si fin à
        dissimuler que celuy de cette fille. Et de là tirant des
        consequences qui luy sembloient indubitables: Helas! disoit-il en
        soy-mesme, à quel infortuné destin est réduit
        l’amant qui tombe entre de semblables mains!</p>
        <p> – Mais, ma maistresse, disoit cependant Silvandre, s’adressant
        à Diane, ne me voulez-vous pas ayder en la vengeance? puis
        qu’il s’en est fort peu fallu que vous n’y ayez perdu le plus fidelle
        serviteur que vous aurez jamais. – Berger, respondit-elle, si vous m’en
        croyez, vous ne songerez point à la vengeance, <pb n="279"/> mais
        seulement à la vous conserver pour amie, puis que vous voyez
        qu’elle se souvient si bien des offences. – Pour le moins, adjousta
        Silvandre, si elle avoit aussi bonne memoire des obligations, elle se
        souviendroit que ce fut moy qui remis tout en bon estât et qui
        guaris (s’il se peut dire ainsi) Lycidas de la maladie d’esprit qui le
        travailloit. – Et s’il vous plaist, reprit Phillis, n’en ay-je pas fait
        de mesme? Si j’eusse voulu, combien de temps vous eussay-je tenu en
        cette peine et je me suis contentée de deux ou trois jours. Vous
        semble-t’il que vous ne me deviez pas la vie que je viens de vous
        redonner? – Vous avez raison, maintenant, respondit froidement
        Silvandre, car je ne nommeray pas vivre ce que j’ay fait depuis ce
        jour-là. Mais, cruelle ennemie, si vous sçaviez de quel
        malheur vous avez esté cause, je ne pense pas que le desir de
        vengeance que vous avez eu contre moy ne vous laissast avoir
        pitié de cet infortuné Silvandre qui ne peut plus esperer
        de contentement que dans le tombeau. – Vous avez raison, berger,
        respondit Phillis, de croire que cette vengeance, quoy qu’elle ait
        esté conservée longuement, ne me sçauroit
        empescher d’estre marrie si un tel accident vous estoit arrivé
        et plus encore si c’estoit à mon occasion. – Helas! reprit
        tristement Silvandre, c’est bien à vostre occasion, mon ennemie,
        et si je vous assure que ce malheur est tel que nul remede ne luy peut
        donner allegement. – Il faut, respondit Diane, que le mal soit grand,
        puis qu’il est sans remede, et toutesfois, s’il estoit autrement, je
        condamnerois Phillis à y rapporter de son costé tout ce
        qu’elle pourroit, me semblant qu’elle y est obligée, et non pas
        elle seulement, mais nous toutes, voire mesme tous ceux et celles de
        cette contrée, parce que sans doute nous devons toutes avoir
        part au desplaisir d’un si gentil berger.</p>
        <p>Phillis alors, interrompant Silvandre qui vouloit respondre à
        ces obligeantes paroles de Diane: Non, non, dit-elle, berger,
        taisez-vous, aussi bien ce que vous voulez dire ne peut de rien servir
        au mal que vous avez. Mais, Diane, puis que vous jugez que je suis
        obligée de guerir la douleur de ce berger, et vous aussi,
        souvenez-vous en bien, et assurez-vous que de quelque qualité
        que ce mal puisse estre, je me promets de le guerir, pourveu que de
        vostre costé vous y apportiez le remede que vous pourrez.</p>
        <p>Diane alors en sousriant: Vous seriez un bon mire, dit-elle, si vous
        pouviez faire ces cures desesperées. – Contentez-vous, reprit
        Phillis, que je la feray, pourveu qu’il vueille dire son mal.
        <pb n="280"/> – Mon mal, dit alors le berger (avec la larme à l’œil)
        est incurable, sinon par ma mort. – Sans vostre mort, respondit Philis,
        je luy veux donner guerison, si vous avez le courage de le descouvrir,
        et Diane la volonté de le guerir. – Quand vous en verrez la
        grande, adjousta le berger, vous en perdrez l’esperance. – Est-il
        possible, dit alors Astrée, qu’un homme tel que Silvandre ait
        moins de courage qu’une fille telle que Phillis? – Le courage qu’elle
        a, respondit-il, procede d’ignorer ce que je cognois trop bien. – La
        preuve, dit alors Phillis, rendra cognoissance de la presomption, ou du
        deffaut que l’on vous reproche. Dites seulement vostre mal, puis que le
        mire est tout prest, et le remede aussi. – Helas! s’escria le berger,
        contre le Ciel nul ne peut resister. Ce matin pressé du
        desplaisir que vostre feinte m’avoit causé, j’ay esté
        à Mont-verdun consulter l’oracle de la vieille Cleontine qui m’a
        donné une si desesperée responce qu’il eust mieux vallu
        que toute la montagne se fust renversée sur moy, puis que je ne
        dois plus esperer de contentement parmy les vivants. – Et quel est cet
        oracle? dit Alexis. – Puis qu’il vous plaist, adjousta Silvandre, de
        l’ouïr, je le vous diray; et quand vous l’aurez entendu, je
        m’assure que vous plaindrez la desastreuse naissance de cet
        infortuné berger. Il est tel:</p>
    </div>
    <div class="contentci">
        <milestone type="space"/>
        <p>Ton present desplaisir bien tost se finira,</p>
        <p>Mais celle que tu vieux, Paris l’espousera,</p>
        <p>Et tu ne dois pretendre</p>
        <p>D’accomplir tes desirs qu’en la mort de Silvandre.</p>
        <milestone type="space"/>
    </div>
    <div class="contentl">
        <p>Que faut-il? ô dieux! continua le berger, que j’espere,
        puis que tous mes espoirs sont pour un Paris, et que faut-il que je
        desire, puis qu’en ma mort seule tous mes desirs se doivent accomplir!
        O Diane! dit-il alors se jettant à ses pieds, permettez-moy,
        puique vous devez estre à un autre, que devant que ce malheur
        m’advienne, je le devance par mon tresca, afin que je ne meure mille
        fois le jour d’un plus cruel supplice que ne peut estre la mort.</p>
        <p>Diane qui veritablement aymoit ce berger, et qui jamais ne s’estoit pu
        imaginer de pouvoir vivre avec Paris d’autre façon qu’avec un
        frere, quoy que discrette, ne se pust empescher de donner cognoissance
        du desplaisir que cet oracle luy r’apportoit par quelques larmes que
        par force le cœur luy envoya aux yeux, <pb n="281"/> dont Phillis et
        Astrée s’apperceurent bien. Mais comme elle estoit sage et bien
        advisée, incontinent elle se remit au mieux qu’elle put, et
        parce que cet oracle avoit rendu toute cette troupe muette, horsmis
        Silvandre qui ne cessoit point de se plaindre et de mouiller la main de
        Diane de ses pleurs, Phillis, quelque temps apres, reprit ainsi la
        parole: Cet oracle est en apparence bien estrange, mais en effect,
        s’il plaist à Diane, il est entierement à vostre
        advantage. – A son advantage? dit Diane. – O dieux! s’escria
        Silvandre, à mon advantage? Sans doute, pourveu que la mort
        dans un moment m’oste de cette misere. – Non, non, adjousta Phillis, il
        est du tout à vostre advantage, pourveu que Diane le vueille. –
        Ou je n’entends point, dit Diane, le langage dont nous parlons, ou les
        paroles de cet oracle ne peuvent despendre de ma volonté.</p>
        <p>– Et si tout en despend, dit Phillis, vous ayderez-vous de cette
        volonté? Diane alors demeura sans respondre quelque temps, qui donna occasion
        à Astrée et à Alexis de prendre la parole, et
        s’addressant à Diane, luy dire que non seulement elle y estoit
        obligée parce qu’elle l’avoit promis, mais encore d’autant que
        si cet oracle se remettoit à sa volonté, il sembloit que
        les dieux le luy commandoient. – Si les dieux, dit alors Diane, me le
        commandent, et si Alexis et Astrée me l’ordonnent, puis-je le
        refuser avec quelque raison? – Vous le ferez donc, reprit Phillis. –
        Je le feray, respondit Diane, puis que toutes vous le auge ainsi, et
        que vous dites que c’est la volonté de l’oracle. – J’en veux,
        adjousta Phillis, un serment de vous, car je vous cognois assez pour
        douter de vostre preud’hommie. Jurez-en par le dieu de Lignon, et par
        le guy de l’an neuf, et que ce soit entre les mains de cette druide,
        dit-elle en montrant Alexis.</p>
        <p>Silvandre qui jusques en ce temps là n’avoit point haussé
        les yeux, et voyant que Phillis montroit Alexis, qu’elle nommoit druide
        et qui toutesfois estoit vestue en bergere. – Vous vous trompez,
        bergere, luy dit-il, voicy la druide, se tournant vers Astrée.
        Elles se mire à sourire, voyant qu’il les mescognoisoit: Et
        bien, dit Phillis, ce sera entre les mains de toutes deux. Et lors elle
        destacha d’un arbre voisin un rameau de chesne et le leur presenta.
        Diane alors, mettant la main dessus: Je promets, dit-elle, grande
        druide, par le guy de l’an neuf, et par le dieu de Lignon, sur ce
        rameau de chesne, et entre vos mains, de vouloir tout ce qui sera
        necessaire pour rendre cet oracle à l’advantage <pb n="282"/> de
        Silvandre, pourveu qu’il ne faille que j’y contribue autre chose que de
        volonté. – Or Silvandre, levez-vous, dit Phillis, apres avoir
        remercié Diane de la faveur qu’elle vous fait, et doresnavant
        estimez-vous le plus heureux berger de Lignon, et oyez comme le dieu
        vous annonce toute sorte de contentement par cet oracle. Pour le
        premier vers, oû il vous assure que vostre present desplaisir
        bien tost se finira, il ne faut pas le vous mieux expliquer que
        l’evenement l’a desja fait, puis que la peine oû vous estiez de
        la mauvaise satisfaction de Diane vous a esté assez promptement
        ostée. Quant au second qui vous semble si cruel, il a
        esté dit, pour estre entendu d’autre façon qu’il ne
        semble pas, et presque tous les oracles sont de cette sorte, et le tout
        est sur la force de ce mot, espousera, car il s’entend de deux
        façons: nous disons qu’un mary espouse sa femme, et que le
        druide espouse le mary et la femme. Et c’est de cette sorte qu’il faut
        entendre que Paris espousera Diane, mais avec vous, c’est à dire
        que perdant l’esperance de l’avoir, il se fera druide comme son pere
        Adamas, et ce sera luy qui vous espousera ensemble. – Mais, interrompit
        Silvandre en souspirant, mais tu ne dois pretendre D’accomplir tes
        desirs qu’en la mort de Sylvandre? – O ignorant berger, reprit
        Phillis, ne nous as-tu cent fois enseigné que celuy-là
        meurt en soy-mesme qui en ayme parfaictement quelqu autre. Et c’est
        pourquoy l’oracle t’advertit que tu ne dois pretendre l’accomplissement
        de tes desirs qu’en la mort de Silvandre, c’est à dire en aymant
        de telle sorte Diane, ainsi que tu dois, que tu meures en toy-mesme.</p>
        <p>Astrée et Alexis, frappant des mains ensemble: C’est sans doute
        ainsi, s’escrierent-elles, que se doit entendre cet oracle, et il ne
        reste plus sinon, Diane, que vous satisfaissiez à vostre
        promesse. La bergere qui peut-estre n’estoit pas moins contente du
        discours de Phillis que Silvandre pouvoit estre, quoy qu’elle en
        donnast moins de cognoissance: Je ne voy pas, dit-elle en sousriant,
        que j’aye rien à faire en cecy. – Non pas, dit Phillis, si ce
        n’estoit point de vous de qui tout cet oracle dépend.
        Pensez-vous, continua-t’elle, que Silvandre puisse vivre en vous et
        mourir en soy-mesme si vous ne le voulez? L’amour (ô ma sœur)
        est un de ces mestiers qui ne se peut faire par une seule personne. De
        plus, pensez-vous que Paris vous puisse espouser avec Silvandre si vous
        ne le voulez? Il faut pour ne faire point mentir le dieu, et ne point
        aussi contrevenir à vostre serment, que vous vueilliez tout
        <pb n="283"/> ce que l’oracle veut, c’est à dire que non seulement
        Silvandre vous aime, mais que vous l’aimiez aussi de telle sorte qu’il
        puisse vivre en vous et vous en luy. – Ah! ma sœur, dit Diane se
        retirant d’un pas, et se tournant un peu de l’autre costé. –
        Non, non, dit Phillis en s’approchant d’elle, et la prenant par le
        bras, il n’y a point en cela de milieu, il faut ou estre parjure ou
        faire ce que je dis, autrement il n’y a point de salut pour ce berger.
        – Ma sœur, dit Diane avec une honneste rougeur, et tenant les yeux
        baissez, que voulez-vous que je fasse? – Je ne veux point que vous
        fassiez chose quelconque, mais je veux seulement que vous la vueilliez,
        car tout ce que je vous demande ne consiste qu’en la volonté.</p>
        <p>Et parce que Diane se teut, et qu’il sembloit que sa mine et son
        silence fussent un tesmoignage de ne le vouloir pas. – Ma sœur, luy dit
        Astrée, il ne faut plus consulter si vous le devez ou non,
        vostre serment est trop grand pour y contrevenir, il falloit y songer
        devant que de l’avoir fait. Maintenant le dieu de Lignon, et toutes les
        deitez de ces forests escoutent vostre responce pour cognoistre quelle
        est la crainte que vous avez d’eux.</p>
        <p>Alexis adjousta à ces paroles plusieurs autres semblables, pour
        la convier à observer sa promesse, car outre le serment qu’elle
        avoit fait, elles sçavoient bien toutes que l’effect de son
        serment ne luy estoit point desagreable, et que seulement elle desiroit
        de l’effectuer, en sorte qu’en le disant elle n’eust point de honte.</p>
        <p>Phillis qui estoit fine, et qui lisoit jusques dans son cœur: Or sus,
        dit-elle, c’est assez consulté, venons à la resolution.
        Je vous appelle devant les dieux en observation du serment que vous
        avez fait. – Et qu’est-ce, dit Diane en sousriant, que j’ay promis? –
        Vous avez juré, respondit Phillis, de vouloir tout ce qui seroit
        necessaire pour rendre cet oracle à l’advantage de Silvandre. –
        Il est vray, dit Diane, je l’ay juré, et que faut-il que je
        vueille? – Il faut, reprit Phillis, comme je vous ay desja dit, que
        vous aymiez de sorte Silvandre, qu’il puisse vivre en vous, et vous en
        luy. – Cela, respondit-elle, outre-passe mon serment. – Non fait,
        repliqua Phillis, car l’amitié ne consiste qu’en la
        volonté. – Il faut, dirent alors Astrée et Alexis, il
        faut, Diane, qu’absoluement vous le vueilliez. Ainsi Diane s’estant
        longuement fait presser: Et bien! dit-elle, puis que vous me
        l’ordonnez, je le veux. – Il faut, adjousta Phillis, expliquer cette
        volonté et dire: Je veux aymer de telle sorte Silvandre, que
        doresnavant, <pb n="284"/> comme il vivra en moy, je veux vivre en luy. – O
        dieux! dit Diane, n’est-ce point trop? – Ouy bien, dit Silvandre,
        pour mon merite. – Mais non pas, adjousta Phillis, pour son affection,
        ny pour satisfaire à l’oracle. – Et bien! dit alors Diane, je
        veux, ma sœur, tout ce qu’Alexis, Astrée et vous m’ordonnez;
        mais s’il y a de la faute, qu’elle soit sur vous, et sur le conseil que
        vous me donnez. – Soit ainsi, dit Phillis, mais de plus j’ordonne que
        pour assurance de vos paroles Silvandre par vostre consentement vous
        baise la main avec protestation de ne sortir jamais de vostre obeissance.</p>
        <p>Silvandre se rejettant à genoux, transporté de trop de
        contentement, estoit si surpris de ce bonheur inesperé que
        prenant la main de Diane, et la baisant, il ne pust de long-temps dire
        une seule parole, et sembla que comme le trop de clarté
        esblouit, cette joye aussi, qui pour luy estoit sans mesure, luy eust
        presque osté l’usage de la raison. Il est vray que ce silence et
        ce transport estoient plus eloquents qu’il n’avoit jamais esté,
        car ils declaroient mieux la grande de son affection qu’il n’avoit
        jamais sceu faire par toutes ses paroles. Et si ce n’eust esté
        qu’Alexis et les bergers le releverent, il eust longuement esté
        en cette extase amoureuse, sans penser seulement à ce qu’il
        faisoit. Diane de son costé n’estoit guiere moins esmeue, quo
        qu’elle le fit beaucoup moins paroistre. Mais Phillis qui s’en prit
        garde et qui luy vouloit ayder à la couvrir: Et bien!
        Silvandre, luy dit-elle, seray-je tousjours vostre ennemie? Et vous
        semble-t’il point que je me sçache bien venger des outrages qu’on me fait?</p>
        <p>Le berger alors revenant un peu en soy-mesme: J’avoue, Phillis,
        respondit-il, que vous estes la plus aymable ennemie qui fut jamais. –
        Mais avouez de plus, adjousta-t’elle, que j’ay autant de puissance que
        les plus grands dieux, car en quoy voyons-nous mieux paroistre la force
        qu’ils ont qu’au bon-heur, et au mal-heur qu’ils donnent quand ils
        veulent? Et n’est-il pas vray que quand j’ay voulu, je vous ay rendu
        mal-heureux, et quand il m’a pleu, je vous ay faict le plus heureux
        homme qui soit sur la terre? Et qu’est-ce que la fortune peut plus que
        moy, si du mal-heur au bon-heur, je ne mets point plus de distance que
        celle de ma volonté? – Je confesse, ô puissante bergere,
        dit Silvandre, que si vostre authorité s’estend aussi bien sur
        les autres que sur moy, il n’y a point de doute que l’on vous doit
        dresser des autels. – Pour le moins, reprit-elle, si les autres ne le
        doivent pas faire, vous ne <pb n="285"/> nierez pas que Silvandre ne me
        doive adorer. – Si parmy nous, respondit en sousriant le berger, on
        pouvoit adorer plusieurs dieux, Phillis sans doute me seroit une
        deïté adorable; mais puis que cela n’est pas et que nous
        n’en pouvons avoir qu’un, je seray excusable si je ne vous rends pas ce
        devoir. – Je me contente bien, dit alors Phillis, que vous n’adoriez
        qu’une deïté au Ciel, et une en la terre. – Aussi fay-je,
        repliqua le berger, Tautates au Ciel et Diane en terre. – Ah! ingrat,
        s’escria Phillis, et ne m’estez-vous pas plus redevable qu’à
        cette Diane, puis que si vous en avez quelque contentement, c’est de
        mes mains que vous le recevez? – Je serois ingrat, reprit Silvandre,
        si je ne recognoissois pas ce que je vous dois, mais je le serois
        encore davantage, si j’esgalois les obligations que je dois à
        Diane à celles que je vous ay; car il est certain que je ne
        vous en ay point que pour l’amour d’elle, et celles que je luy dois ne
        sont qu’à sa seule consideration sans que vous y ayez aucune
        part. Et pour ce, desabusez-vous en cela, Phillis, tous les biens que
        vous me faites, je les reçois de vous, comme venants d’elle, et
        autrement je ne les estimerois pas des biens. – A ce que je voy, reprit
        Phillis en sousriant, j’ay bien perdu mon temps à vous obliger,
        puis que tous mes biens-faits vont au conte de cette bergere. – Que
        voulez-vous? respondit Silvandre, que j’y fasse, si telle est
        l’affection que je luy porte, que de la vie mesme que le Ciel me donne,
        je ne luy en puis sçavoir gré, ny l’en remercier, sinon
        d’autant qu’il me donne le moyen de servir et d’adorer cette belle
        Diane à qui tous les humains doivent rendre les mesmes hommages.</p>
        <p>Ce fut de cette sorte que Diane donna une assurée cognoissance
        à Silvandre qu’elle l’aimoit, et depuis ce jour elle ne fit plus
        de difficulté de vivre avec luy comme Astrée souloit avec
        Celadon et Phillis avec Lycidas, quand il n’y avoit point d’autres
        tesmoins que ceux qui à cette pois s’y estoient rencontrez; si
        bien qu’il disoit depuis fort souvent, qu’il n’eust jamais esté
        heureux, s’il n’eust jamais esté malheureux.</p>
        <p>Le contentement qui se lisoit aux yeux et aux actions de Silvandre
        estoit tel qu’Astrée et Phillis ne le pouvoient assez admirer,
        et considerant combien son visage estoit changé en peu de temps,
        elles en tiroient un argument infaillible de sa veritable affection.
        Quant à la feinte druide, elle alloit mesurant la grandeur de la
        joye de Silvandre à celle qu’elle recevroit si, en
        qualité de Celadon, et non pas d’Alexis, elle recevoit de
        semblables <pb n="286"/> declarations de la bonne volonté
        d’Astrée. Mais lors que tout à coup Silvandre se prit
        garde du changement des habits d’Alexis et d’Astrée: J’avoue,
        s’escria-t’il tout estonné, que la tromperie de Phillis m’avoit
        aussi bien osté les yeux que l’entendement, n’ayant jusques icy
        recognu le desguisement. – O Silvandre, s’escria Phillis, assurez-vous
        qu’une femme trompera cent hommes quand il luy plaira, et pour cela
        vous devez conserver mon amitié bien soigneusement.</p>
        <p>Toute la troupe se mit à rire, et continuant à se mocquer
        de l’aveuglement de Silvandre, en se promenant ils se trouverent, sans
        y penser, sur l’endroit mesme du rivage de Lignon d’oû Celadon
        s’estoit jetté dans l’eau, dequoy Astrée s’estant
        apperceue: Fuyons, dit-elle, fuyons ce lieu desastreux, et auquel, ce
        me semble, il ne peut jamais arriver que du malheur. La druide recognut
        bien que c’estoit l’endroit oû elle avoit receu les cruels
        commandements qui, de Celadon, l’avoient contrainte de prendre le
        personnage d’Alexis, et il luy fut presque impossible de n’en point
        tesmoigner de ressentiment; mais ne se pouvant imaginer que sa bergere
        nommast ce lieu malheureux pour ce sujet: Et pourquoy, luy dit-elle,
        mon cher serviteur, nommez-vous cet endroit de Lignon de cette sorte?
        Astrée alors, sans luy respondre, la regarda quelque temps, et
        changeant un peu de couleur, ne pust s’empescher de souspirer, ce que
        Diane appercevant: Madame, luy dit-elle, Astrée a raison de
        l’appeller malheureux, parce qu’elle a failly de s’y noyer estant
        tombée de ce tertre dans la riviere avec tant de danger que,
        sans le prompt secours qui luy fut donné, à jamais cette
        contrée eust esté privée de la plus belle fille
        qu’elle ait jamais eue. – Et comment, reprit Alexis, advint cet accident?</p>
        <p>Phillis alors ne voulant point que Silvandre se prist garde du trouble
        d’Astrée: Les mal-heurs, dit-elle, ne doivent jamais estre
        racontez en un temps si heureux que celuy oû nous sommes. – Tant
        s’en faut, adjousta Silvandre, l’on dit que la memoire des travaux
        passez apporte du contentement. – Ouy bien, reprit Astrée, quand
        les travaux que l’on raconte ne travaillent plus, mais ceux pour
        lesquels je donne le nom de mal-heureux à ce lieu ne seront
        jamais en ma memoire sans un regret infine. Et, Silvandre, voyez si
        j’en ay du sujet: lors qu’inconsiderement je tombay dans cette eau, le
        pauvre Celadon me voulant ayder s’y noya, et quelque maladvisé,
        portant la nouvelle fausse de ma <pb n="287"/> mort à mon pere et
        à ma mere, fut cause qu’incontinent apres ils moururent tous
        deux, et si promptement, qu’à peine en avoy-je commencé
        de pleurer l’un qu’il me fallut recourir aux larmes pour l’autre.</p>
        <p>Les yeux d’Astrée commençoient de rougir, et leurs
        paupieres de s’empouller, et malaisément eust-elle pu cachier
        guiere plus long-temps un torrent de pleurs que ce cuisant desplaisir
        luy arrachoit du cœur, n’eust esté qu’elles ouyrent un berger
        qui chantoit, et qui contraignit cette belle troupe de tourner le
        visage vers luy pour le recognoistre. Incontinent que Diane y jetta les
        yeux, elle dit: Je suis la plus trompée du monde, si ce berger
        que nous oyons, et la troupe qui est avec luy ne vient en ce lieu pour
        m’y trouver. – Et pourquoy, reprit Alexis, vous viennent-ils chercher
        icy? – Je le vous diray, respondit-elle, mais oyons la chanson qu’il
        dit. Et lors, parce qu’il estoit assez pres, et qu’il chantoit fort
        haut, ils ouyrent tels vers.</p>
    </div>
    <div class="contentci">
        <milestone type="space"/>
        <head type="chapitre">SONNET</head>
        <h3>Il trouve par tout la representation</h3>
        <h3>de luy et de sa maistresse.</h3>
        <milestone type="space"/>
        <h4>I</h4>
        <milestone type="space"/>
        <p>Arbres qui tousjours vers</p>
        <p>Desdaignez les hyvers,</p>
        <p>Comme vous est mon cœur</p>
        <p>En mesprisant toute estreme rigueur:</p>
        <milestone type="space"/>
        <milestone type="space"/>
        <h4>II</h4>
        <milestone type="space"/>
        <p>Rocher d’eternité A jamais arresté,</p>
        <p>Filinte est comme toy</p>
        <p>Dans les liens d’une eternelle joy.</p>
        <milestone type="space"/>
        <milestone type="space"/>
        <h4>III</h4>
        <milestone type="space"/>
        <p>Neiges de qui les eaux</p>
        <p>S’escoulent en ruisseaux, <pb n="288"/></p>
        <p>Pressé de mes mal-heurs,</p>
        <p>Mon cœur aussi s’escoule tout en pleurs.</p>
        <milestone type="space"/>
        <milestone type="space"/>
        <h4>IV</h4>
        <milestone type="space"/>
        <p>Et vous, sommets chenus,</p>
        <p>Jusqu’au ciel parvenus,</p>
        <p>Vous estes bien plus bas</p>
        <p>Que les desseins de mon cœur ne sont pas.</p>
        <milestone type="space"/>
        <milestone type="space"/>
        <h4>V</h4>
        <milestone type="space"/>
        <p>Glaçons qui resistez</p>
        <p>Aux soleils des estez,</p>
        <p>Avec plus de froideurs</p>
        <p>Delphire encor s’oppose à mes ardeurs.</p>
        <milestone type="space"/>
        <milestone type="space"/>
        <h4>VI</h4>
        <milestone type="space"/>
        <p>Desert qui ne produits</p>
        <p>Jamais herbes ny fruicts,</p>
        <p>Delphine à qui la sert</p>
        <p>Est tout de mesme un sterile desert.</p>
        <milestone type="space"/>
        <milestone type="space"/>
        <h4>VII</h4>
        <milestone type="space"/>
        <p>Et bref en quelques lieux</p>
        <p>Que je tourne les yeux,</p>
        <p>Partout je n’apperçoy</p>
        <p>Que le portraict de Delphire ou de moy.</p>
        <milestone type="space"/>
    </div>
    <div class="contentl">
        <p>– Je ne me suis nullement deceue, reprit Diane, aussi tost que ce
        berger eut finy de dire ces vers, car les dieux m’ont esleue pour les
        juger sur quelque differend qu’ils ont ensemble, et c’est le bon que
        dés hyer qu’ils vindrent m’en prier, je leur promis de me
        trouver icy à cette mesme heure, et je vous jure que depuis je
        ne m’en estois pas ressouvenue. – Par là, ma maistresse, dit
        Silvandre, vous devez tirer une tres-grande assurance que la
        volonté des dieux est que vous les jugiez, vous ayant conduite
        icy tant à propos sans y penser. – Mais, adjousta Phillis,
        con-<pb n="289"/>siderez comme ils sont bons mesnagers, s’estans servis
        d’un mesme voyage de Diane pour remettre en repos Silvandre, et ces
        autres bergers desquels vous parlez.</p>
        <p>Personne ne respondit rie, parce que la trouppe de ces estrangers
        estoit si proche que Diane fut contrainte par civilité de les
        aller saluer, et peu apres Alexis, Astrée et Phillis en firent
        de mesme. – Et lors vous voyez, dit Diane, comme je suis personne de
        parole, y ayant desjà quelque temps que je suis icy, oû
        cette bonne compagnie, dit-elle montrant Alexis et ses compagnes, ont
        voulu venir, non seulement pour la curiosité de sçavoir
        le sujet qui vous conduit vers moy, mais aussi pour m’aider à
        donner un jugement plus equitable sur ce que vous avez à me
        proposer. – Nous avons bien de la honte, belle et discrette bergere,
        reprit Delphire, de vous avoir fait attendre, mais l’obligation que
        nous avons à toute vostre trouppe est encore plus grande, puis
        que tout nostre repos despendant de ce que vous ordonnerez, il n’y a
        point de doute que nous desirons sur toute chose que le jugement que
        vous ferez soit juste et equitable. – Mais, ô nostre juge,
        interrompit Tomantes, que sera-ce si ceux qui seront condanne ne
        veulent observer l’ordonnance? Et ma demande n’est pas hors de raison,
        car j’ay veu cette belle fille, continua-t’il, montrant Delphine, si
        peu soucieuse d’observer les loix que tout le reste des humains tient
        pour inviolables que je crains grandemente qu’elle ne sera guiere plus
        religieuse en ce que vous luy ordonnerez, si c’est contre son
        gré. – O Tomantes! s’escria Delphire, cette reproche est
        insupportable, et si ce n’estoit que bien tost j’espere que nostre juge
        me vengera des autres outrages que j’ay receus de vous, je luy
        demanderois justice de cette injure. – Vous avez tant
        accoustumé, reprit Tomantes, de vous plaindre sans raison, que
        je ne trouve pas estrange qu’à cette heure vous en fassiez de
        mesme, ny moins que vous soyez estonnée de m’ouyr parler si
        franchement, ayant toute ma vie vescu avec vous sous les loix d’un si
        grand respect que les plaintes seulement ne m’estoient pas permises en
        mes plus grandes peines. Mais ne voyez-vous que maintenant nous sommes
        devant nostre juge, et qu’il faut qu’il sçache et vos cruautez
        et mes supplices pour en juger sainement? – Je ne veux point entrer en
        discours avec vous, dit Delphire, mais seulement je diray à
        nostre juste juge, qu’à vos paroles elle peut aisément
        juger qu’il est vray que la supreme injustice, c’est de cacher la
        justice. Et ensemble je la supplieray <pb n="290"/> de ne vouloir point
        perdre plus de temps à vous escouter, mais qu’elle l’employe
        à ce que les dieux luy ont ordonné.</p>
        <p>Cependant que Delphire et Tomantes parloient ainsi, Diane s’estoit
        desja assise sur un tertre un peu relevé, et Alexis,
        Astrée, Phillis et les autres bergeres commençoient
        toutes à choisir leurs places afin d’ouir le differend qui
        estoit entr’eux, ce qui fut cause que Filinte et Asphale en firent de
        mesme avec Silvandre. Et lors Diane: Il me semble, dit-elle, belle
        bergere, et vous, gentil berger, que si vous desirez quelque chose de
        moy, il seroit necessaire que vous me fissiez entendre vostre
        differend, et que pour ce subjet il faudroit que vous esleussiez
        quelqu’un qui dist la verité de ce qui s’est passé entre
        vous, et puis chacun pourroit dire ses raisons. – Belle et discrette
        bergere, dit alors Asphale, nous sommes quatre bergers et deux bergeres
        qui avons interest au jugement que vous devez faire, et c’est pourquoy,
        si vous le trouvez bon, Androgene, dit-il, le luy monstrant du doigt,
        ou moy, vous raconterons ce qui touche Tomantes, Filinte et Delphire,
        et apres, ou Filinte, ou Tomantes vous rapporteront le differend de
        Dorisée, d’Androgene et de moy. – Il me semble, respondit Diane,
        qu’il est plus à propos, pour abreger, que les bergeres fassent
        ce premier rapport, que non pas les bergers qui ordinairement
        sçavent trop bien desduire leurs raisons. Et pour ce,
        Dorisée, c’est à vous à qui j’en donne la charge,
        et non seulement pour ce qui concerne Delphire, mais pour ce qui vous
        touche aussi, ne pouvant entrer en doute qu’une si discrette bergere ne
        nous vueille dire la verité qu’aussi bien nous sera assez
        justifiée par la bouche mesme de ceux qui, apres qu’elle aura
        parlé, nous rapporteront leurs raisons.</p>
        <p>Dorisée alors, apres avoir fait une grande reverence, se remit
        en sa place, et puis ayant demeuré quelque temps sans parler, elle commença de cette sorte.</p>
        <milestone type="space"/>
        <milestone type="space"/>
        <head type="chapitre">HISTOIRE DE DELPHIRE ET DE DORISÉE</head>
        <milestone type="space"/>

        <p>Si ceux qui ont parlé de la jalousie en avoient eu
        l’experience telle que nous, ô sage et discrette bergere, ils
        eussent sans doute dit qu’elle est ennemie d’amour, et que, comme le
        froid est contraire au chaud, de mesme elle est directement
        opposée à cette passion qui fait aymer, parce qu’elle
        naist de crainte et de peur, <pb n="291"/> et par consequent froide et
        peut-estre gelée, et que l’amour est tousjours bruslant et en
        flamme. Et non pas comme au contraire ils ont estimé qu’elle fut
        fille d’amour, et tellement necessaire à sa grandeur et à
        sa conservation, que, comme l’eau que le mareschal jette sur le feu, le
        rend plus vif et plus ardent, de mesme la jalousie augmente et rend
        plus violente la flamme dont amour consomme les ames de ceux qui
        aiment. Si vous ne m’aviez ordonné, tres-sage bergere, de vous
        racompter ce qui est advenu entre Delphire, Tomantes, Asphale,
        Androgene et moy, j’essayerois de rapporter quelque exemple pour
        preuver ce que je dis, mais je m’assure qu’au discours que j’ay
        à vous faire, vous en treuverez tant de preuves que vous
        confesserez avec moy, que si l’amour peut difficilement estre sans la
        jalousie, la jalousie au moins ne peut jamais estre sans effacer l’amour.</p>
        <p>Sçachez donc, belle et sage bergere, que Tomantes estant seul
        fils de sa maison, fut eslevé fort cherement par la sage bergere
        Ericanthe sa mere, et par Eleuman son pere, avec tant de soing que
        jamais ils ne voulurent permettre qu’il fust nourry hors de leur
        presence, leur semblant, aussi-tost qu’ils le perdoient de veue, qu’il
        fust desja entierement perdu pour eux. Et parce qu’entre tous ceux de
        nostre hameau, Eleuman et Ericanthe estoient les plus riches, tant pour
        la quantité des troupeaux et pasturages qu’ils possedoient, que
        pour un grand nombre de bergers et de bergeres que, comme pere de
        famille, ils avoient en charge, sous leur conduite, le jeune Tomantes
        fut instruit en tous les honnestes exercices qu’un berger de telle
        qualité eust pu estre, ausquels selon son aage il alla de telle
        sorte profitant qu’il n’y en avoit point en tout nostre contour qui put
        s’esgaler à luy. Estant sorty des mains de sa nourrice, on luy
        donna un vieil et sage pasteur pour avoir le soing de sa conduite, non
        pas que pour cela il sortist de la compagnie des filles qui servoient
        Ericanthe, car au contraire il demeura parmy elles jusqu’en l’aage de
        dix ou douze ans, tant aimé et caressé de toutes, qu’il
        sembloit que c’estoit à l’envy à qui l’aymeroit le plus,
        parce qu’outre qu’il estoit tres-aymable, et avoit toutes les
        conditions qui peuvent rendre telle une tendre jeunesse, encore
        sçavoient-elles bien que cet enfant estoit l’amour et la delice
        du pasteur Eleuman et de la sage Ericanthe leur maistresse.</p>
        <p>Mais comme il advient ordinairement que plustost par instinct que par
        election en tel aage l’on s’adonne plus à aimer une
        per-<pb n="292"/>sonne qu’une autre, le jeune Tomantes n’eut point atteint
        neuf ou dix ans qu’il fit paroistre une grande inclination à
        aimer Delphire, qui pour lors estoit nourrie aupres d’Ericanthe et qui
        n’avoit pas encore plus de sept ou huict ans. Leur aage innocent et
        leur dessein sans dessein ne leur enseignant point de dissimuler, cette
        bonne volonté fut cause qu’incontinent chacun s’apperceut de la
        particuliere affection de Tomantes, dont Ericanthe fut tres-aise, tant
        parce que la bergere estoit veritablement digne d’estre aimée et
        servie de chacun, que d’autant que plusieurs jugent n’y avoir rien qui
        eveille plus la jeunesse, ny qui la porte à de plus nobles
        desseins que l’amour, faisant en cela l’office du fusil qui fait
        estinceler un rocher de son naturel froid, et sans clairté. On
        peut aisément penser quelle pouvoit estre l’affection qu’en
        telle enfance ils se portoient l’un à l’autre, car je m’assure
        qu’elle n’alloit plus outre qu’au plaisir qu’ils avoient de jouer
        ensemble aux noisettes ou aux espingles, de se faire present de
        quelques pommes ou de quelques cerises, et de s’entretenir des fables
        que leurs nourrices avoient autrefois racontées en leur donnant
        le laict. Tant y a que, comme de petits commencements se produisent
        quelquefois de grands effects, ils advint que continuant entr’eux ces
        petites enfances, Amour prist plaisir d’en faire peu à peu une
        tres-belle et tres-grande affection. Le berger pouvoit atteindre sa
        quatorziesme année qu’il se pouvoit dire vieil amant, quoy que
        fort jeune amoureux, y ayant desja cinq ou six ans qu’il aimoit sans
        qu’il sceut dire que c’estoit que l’amour. Et de fait en ce temps
        là il chantoit fort souvent ces vers.</p>
    </div>
    <div class="contentci">
        <milestone type="space"/>
        <head type="chapitre">SONNET</head>
        <h3>Il ignore son mal.</h3>
        <milestone type="space"/>
        <p>Mon Dieu! quel es le mal dont je suis tourmenté?</p>
        <p>Je languis et je meurs, et toutesfois j’ignore</p>
        <p>Quel peut estre le nom du mal qui me devore:</p>
        <p>N’est-ce point, ô mon cœur, trop grande lascheté?</p>
        <milestone type="space"/>
        <p>Un vouloir estranger m’oste ma volonté,</p>
        <p>Un œil ravit mon cœur, et je ne puis encore,</p>
        <p>Plus j’en ressents du mal, que plus je ne l’adore,</p>
        <p>Cherissant ma prison plus que ma liberté.<pb n="293"/></p>
        <milestone type="space"/>
        <p>Quelquefois je me plais en ce qui me tourmente,</p>
        <p>Quelquefois je me plains de ce qui me contente,</p>
        <p>Depuis que je la vis, tout mon bien s’envola.</p>
        <milestone type="space"/>
        <p>Depuis que je la vis, tout me fut agreable.</p>
        <p>Je me plais, je m’ennuye en un object semblable,</p>
        <p>Je sçay que j’ay ce mal, mais qu’est-ce que cela?</p>
        <milestone type="space"/>
    </div>
    <div class="contentl">
        <p>En fin, rendus sçavans et l’un et l’autre par l’aage, ils
        recognurent qu’ils s’aimoient aussi tost presque qu’ils purent
        sçavoir que c’estoit qu’aimer; et ce fut lors que,
        reconfirmants par leur volonté ce qu’ils avoient fait par hazard
        ou au moins par une inclination aveugle, ils commencerent de jetter les
        fondements d’une veritable affection.</p>
        <p>Les soings de Tomantes estoient grands à tesmoigner à
        Delphire la bonne volonté qu’il luy portoit, mais la modestie de
        Delphire n’estoit pas moindre à les recevoir avec la discretion
        et avec le respect qu’elle devoit au fils d’Ericanthe. De sorte que,
        comme chacun voyoit l’amour du berger, chacun aussi louoit et estimoit
        la sagesse de la bergere à sçavoir si bien tenir le
        milieu d’un sentier si glissant qu’elle ne pencha jamais plus d’un
        costé que de l’autre: je veux dire qu’elle marcha si justement
        entre l’amour et le respect, que l’on ne pouvoit cognoistre si ses
        actions procedoient plus de l’affection que du devoir. L’amour de
        Tomantes estoit desja recogneue de tous ceux de la maison d’Ericanthe,
        et Delphire mesme n’en pouvoit presque plus douter, devant que le
        berger luy eust par ses paroles fait entendre ce que toutes ses actions
        alloient si fort publiant, un puissant respect le contraignant à
        ce silence, lors qu’en fin son affection prenant de jour en jour plus
        de force, elle luy fit rompre tous les liens qui luy retenoient la langue.</p>
        <p>La premiere fois qu’il prit cette hardiesse, ce fut le jour de sa
        naissance qu’Ericanthe, pour remercier les dieux de le luy avoir
        donné pour le support de sa maison et pour le contentement de
        ses vieilles années, celebroit tous les ans à mesme jour qu’il estoit nay.</p>
        <p>Non point trop loing de la source de nostre gentil Lignon, Eleuman et
        Ericanthe ont une demeure sur les bords de cette delectable riviere,
        qu’il sembla que la nature se soit pleue d’embellir de tout ce qui la
        pouvoit rendre agreable. Elle est posée <pb n="294"/> sur une coline
        qui luy donne une veue, quoy qu’un peu limitée, à cause
        des autres petites montagnes assez voisines, toutesfois si belle, qu’il
        semble que ceux qui peignent des paysages ayent pris le patron sur sa
        situation. Lignon prend son cours au bas de cette coste, que des prez
        d’un costé et d’autre vont accompagnant presque autant que la
        veue se peut estendre. Les saussayes qui separent ces prez, et les
        petits fossez, par lesquels on desrobe les claires eaux de Lignon,
        semblent autant de petits ruisseaux qui vont abreuvant ces belles
        prairies. Tout le penchant de la coline est couvert de l’ombrage de
        quantité d’arbres disposez en allées, par lesquelles on
        descend sans incommodité du soleil, ny de la descente, jusques
        sur l’agreable rivage de cette claire riviere que les fleurs presque en
        tout temps esmaillent de cent diverses couleurs. Les rossignols qui
        semblent avoir choisi ce lieu pour leur demeure ordinaire, le peuplent
        de telle sorte qu’on jugeroit à ouyr les divers chœurs qui se
        respondent à la voix les uns aux autres, qu’ils ont
        abandonné tous les autres endroits de la contrée, pour
        à l’envy venir chanter parmy ces arbres. Et la nature, à
        tant de graces, n’ayant pas voulu estre avare de ce qui pouvoit
        embellir entierement ce lieu, y a fait sourdre tant de fontaines tout
        le long de ce penchant, qu’on diroit qu’elles y sont conduites par
        artifice; bref, ce lieu est la delice et le plaisir de tous les
        hameaux voisins; oû presque, tant que le beau temps le permet,
        il y a ordinairement un grand concours de peuple, et mesme aux jours
        qui sont particulierement dediez à quelque resjouissance, comme
        estoit celuy de la naissance de Tomantes.</p>
        <p>Il sembla que le Ciel voulut donner cognoissance à ce jeune
        berger, qu’il ne l’avoit fait naistre que pour vivre au service de
        cette belle fille, car ayant eu toute l’année tant de
        commodité de parler à elle, et de luy faire entendre
        l’affection qu’il luy portoit, il attendit toutesfois à le luy
        declarer par parole au jour de sa naissance, comme s’il eust voulu dire
        que le jour qu’elle le recevroit pour son serviteur, seroit celuy que
        veritablement il commenceroit de vivre. De fortune, quelque temps
        auparavant, un oncle de Delphire estoit mort, qui la contraignoit selon
        la coustume de porter un habit de dueil; et parce qu’entre toutes les
        jeunes bergeres du hameau Delphire avoit cette grace de s’habiller et
        s’ageancer le plus proprement, elle parut si belle en cet habit de
        tristesse qu’il n’y eut personne qui ne tournast les yeux sur elle avec
        ravissement, tant pour sa beauté que pour sa gentillesse.</p>
        <p><pb n="295"/> Mais entre tous Tomantes l’admiroit, ou plustost l’adoroit,
        Il y avoit du plaisir à considerer ses actions, car ses yeux
        estoient si occupez à la regarder, que ne pouvant la voir toute
        à la fois, il alloit tournant autour d’elle, sans se pouvoir
        saouler de la contempler, et de la louer. Tantost il estimoit la
        blancheur de son visage, tantost la vive couleur du teint, tantost la
        vivacité de ses yeux, tantost le corail de sa bouche, tantost
        l’yvoir de ses dents, quelquefois sa belle taille, quelquefois la
        delicatesse et blancheur de sa main, et d’autrefois l’avantage qu’elle
        avoit sur toutes ses compagnes de sçavoir si bien se prevaloir
        des habits et de tout ce qu’elle mettoit sur elle. – De sorte,
        concluoit-il, qu’il n’y a rien de si beau ny de tant aimable que
        Delphire. – Vous me racontez, respondit-elle en sousriant, une histoire
        si nouvelle et si peu croyable que, quant à moy, je n’y
        sçaurois adjouster foy. – Je sçay bien, reprit-il,
        d’oû vient cette incredulité, c’est parce que vous ne
        vous pouvez pas voir, car si le Ciel vous faisoit cette grace, je ne
        vous crois point tant ennemie de la verité que vous ne fussiez
        contrainte de dire que j’ay raison. – Je me suis veue plusieurs fois,
        repliqua-t’elle, et dans les claires eaux des fontaines et dans
        diverses glaces de miroir, mais je n’ay point remarqué ce que
        vostre flatterie vous fait dire. – O Delphire! adjousta-t’il, que ces
        representations sont imparfaites, et qu’elles font de tort à
        vostre beauté! Mais aussi, comment pouvez-vous penser que ces
        choses mortes et sans aucun sentiment vous puissent bien representer?
        vous, dis-je, qui estes la vie de tous ceux qui ont le bon-heur de vous
        voir. Que si vous avez volonté de voir au vray quelle vous
        estes, prenez un miroir vivant que je vous donneray, et je m’assure que
        si vous y daignez jetter les yeux, vous vous y verrez plus belle encore
        que je ne vous sçaurois dire. – Et qu’est-ce, dit la bergere,
        que vous appellez un miroir vivant? – Mon cœur, repondit-il. – Ah!
        Tomantes, s’escria-t’elle, que ces miroirs sont faux et infidelles!
        car outre qu’on n’y void pas ce qu’on veut, mais seulement ce qu’il
        plaist à ces miroirs trompeurs. Encore n’y a-t’il point
        d’assurance en leur representation, parce qu’elle n’est que telle que
        la passion de l’ame la luy ordonne. – Je croy bien, reprit-il
        froidement, que le cœur ne represente que ce qui est dans l’ame, mais
        c’est bien aussi pour cela que je vous dis que vous verrez dans le mien
        Delphire en sa parfaite beauté, parce que vous estes de sorte
        empreinte dans la mienne, que rien n’y sçauroit estre plus
        parfaictement. – Que <pb n="296"/> vous estes menteur! Tomantes,
        respondit-elle, et que vous vous vous mocqueriez de moy, si
        j’adjoustois foy à vos paroles. – Il n’y a rien qui soit plus
        honteux, reprit-il, à une personne d’honneur que d’estre
        surprise en menterie. – Vous ne craignez pas repliqua-t’elle, cette
        honte, car vous sçavez bien que personne ne peut voir dans
        vostre cœur pour vous en convaincre. – Les actions, adjousta-t’il, sont
        celles qui ouvrent les portes du cœur, et vous verrez que toutes les
        miennes vous tesmoigneront que Tomantes ayme Delphine, et que jamais il
        ne regardera des yeux d’amour autre beauté que la sienne. Et je
        vous faits cette declaration le jour que je suis nay, pour vous rendre
        tesmoignage que je croy que le Ciel m’a donné la vie pour ne
        l’employer jamais qu’à vous aymer et à vous servir, et
        auquel pour le moins il veut que je recommence et continue à
        vivre pour ce seul sujet, ce que je proteste de faire avec tant
        d’affection et de fidelité, que vous serez contrainte d’avouer
        que veritablement je suis vostre serviteur.</p>
        <p>Tomantes adjousta encore quelques paroles à celles-cy que je
        laisse pour n’estre ennuyeuse, et que Delphire n’interrompit point,
        parce qu’encore qu’elle eust un esprit vif et un tres-bon jugement, si
        fut-elle un peu surprise et empeschée à choisir la
        responce qu’elle luy devoit faire, car le respect qu’elle luy portoit,
        pour estre fils d’Ericanthe, la bonne volonté qu’elle avoit
        desja pour Tomantes, les vertus et l’amitié qu’elle avoit
        recogneues en luy, et la crainte de manquer à son devoir, la
        tenoient en cette irresolution. Et cela fut cause que Tomantes, apres
        s’estre teu, et avoir attendu sa responce quelque temps, et qu’il vid
        qu’elle demeuroit muette, continua de cette sorte: Je voy bien, belle
        Delphire, que vostre silence me menace, et que la vie que la douceur de
        vos yeux me promet n’est guiere assurée, qu’au contraire
        l’augure que je devois prendre de cet habit noir que vous portez ne
        sera que trop veritable à mon dommage. Et à ce mot,
        changeant de couleur, la parole luy mourut en la bouche, et quoy qu’il
        s’efforçast plusieurs fois de reprendre son discours, si ne le
        sceut-il faire, tant il demeura confus de n’avoir point de responce.</p>
        <p>Delphire alors, pour ne le laisser en cette peine plus longuement:
        Tomantes, luy dit-elle, les paroles que je vous ay ouy proferer, sont
        assez semblables à celles que d’ordinaire la pluspart des
        bergers tiennent aux bergeres. Aussi veux-je croire que c’est plustost
        par coustume que par dessein que vous me les dites. Et
        tou-<pb n="297"/>tesfois le respect que je vous dois, et l’honneur que je
        reçois de la peine que vous prenez de parler à moy,
        m’obligent à les estimer, comme venant du plus gentil berger que
        je cognoisse, et duquel je cheriray tousjours la bonne volonté
        comme je dois, et comme elle merite. Et parce qu’elle ne voulut pas que
        ce discours continuast plus avant pour cette fois, à ces
        dernieres paroles, elle se mit entre ses compagnes.</p>
        <p>Mais, ô sages bergeres, il faut que vous sçachiez que long
        temps auparavant Filinte, qui est ce berger que vous voyez assez pres
        de Delphire, dit-elle, le montrant de la main, et fort proche parent de
        Tomantes, s’estoit rendu serviteur de cette mesme bergere et parce
        qu’il avoit plus d’aage que luy, il avoit aussi eu plustost que luy la
        hardiesse de se declarer pour tel. Mais d’autant que quelque urgente
        affaire l’avoit contraint de partir de nostre hameau pour un assez long
        voyage, il sembla que le Ciel voulut favoriser le dessein de Tomantes,
        en luy ostant ce rival qui ne luy estoit pas peu ennuyeux. Filinte donc
        partit plein d’amour et de desplaisir, et douze ou treize lunes apres,
        revint avec le mesme amour qu’il avoit emportée, sinon que,
        peut-estre elle s’estoit accreue aussi bien que son corps, mais si,
        à son depart, il avoit eu opinion d’avoir quelque avantage sur
        Tomantes, à son retour il cognut bien quelle mortelle ennemie
        d’amour est l’absence, car il trouva tellement le dessein de son rival
        avancé, et le sien reculé, qu’un autre que luy en auroit
        perdu toute esperance. Toutesfois son courage genereux ne voulant ceder
        à aucune difficulté, luy fist prendre resolution de
        continuer ce qu’il ne pouvoit laisser imparfait, sans donner quelque
        cognoissance d’estre vaincu. Il recommence donc à son retour ses
        recherches, adjouste de nouvelles supplications aux anciennes prieres,
        renouvelle les vieux services par de nouveaux; et bref, se plaint
        d’estre traité injustement, et presse et importune de telle
        façon que, s’il n’obtient rien sur l’esprit resolu de Delphire,
        il met toutesfois de grands soupçons et de puissantes jalousies
        dans l’ame de Tomantes. Car, encore que veritablement Delphire
        preferast à son dire Tomantes, si est-ce que la vraye amour de
        ce berger ne le laissoit point vivre en repos, sçachant assez
        qu’avec qui ayme bien et s’opinastre, Amour fait des miracles; et de
        là procederent tant d’inquietudes et tant de peines, que ces
        deux bergers se donnerent depuis si longuement l’un à l’autre.</p>
        <p>Et toutesfois, quoy que leur amour fut tres-grande et que la <pb n="298"/>
        violence de leurs affections allast de jour en jour augmentant, si
        est-ce que l’amitié qui estoit entr’eux n’en fut jamais
        alterée; en quoy ils monstrerent un tres-grand jugement,
        retenant si sagement de si sensibles interests sous les loix de la
        raison, ce qui estoit encore plus estimable en Filinte qui estoit le
        moins aymé, et de qui l’humeur naturellement estoit assez
        depiteuse. Et certes il sembloit bien qu’en quelque sorte
        l’authorité d’Eleuman, et principalement d’Ericanthe, deust
        rendre le party de Tomantes advantageux. Si est-ce que celuy de Filinte
        n’estoit pas foible, à cause d’une sœur qui estoit nourrie par
        la mesme Ericanthe, comme niepce d’Eleuman, et qui pouvoit beaucoup sur
        Delphire; et de faict, c’estoit à elle à qui Filinte
        faisoit ordinairement ses plaintes.</p>
        <p>Il advint en fin que ce berger, apres avoir remarqué en diverses
        occasions la preference que cette bergere faisoit de Tomantes à
        luy, et apres en avoir fait toutes les plaintes qu’il pouvoit, voyant
        qu’il n’en recevoit que de nouveaux tesmoignages d’estre peu
        aymé, comme il estoit prompt et d’un esprit fort sensible,
        perdant toute esperance et toute patience, il se resolut de se retirer
        d’un servage qu’il estimoit si honteux; et apres avoir quelque temps
        cherché la commodité de parler à elle, en fin
        l’ayant trouvée en lieu oû personne ne le pouvoit ouir,
        il luy tint un tel langage: Vous sçavez, Delphire, si je vous
        ay aymée, et je dis que vous le sçavez, parce qu’un si
        bel esprit que le vostre ne peut ne l’avoir cogneu assez clairement par
        toutes mes actions, puis que mon affection a commencé dés
        vostre berceau, et m’a tousjours accompagnée par tous les lieux
        oû depuis j’ay esté. Vous sçavez si vos froideurs,
        vos mescognoissances, ny mes absences trop longues, m’ont peu divertir
        de cette affection, puis que jamais vous ne me pouvez reprocher que
        rien l’ait peu diminuer. Maintenant pressé ou plustost
        oppressé des mespris et des outrages que je reçois de
        vous, je viens vous dire que, les treuvant insupportables, je quitte le
        nom de serviteur de Delphire, et que, ce que ny le temps, ny les
        absences, ny vos rigueurs n’ont peu faire, le mespris seul,
        insupportable à mon courage, et duquel vous usez envers moy, le
        faict entreprendre à mon juste despit. Delphire, sans
        s’esmouvoir aucunement, et presque bien-aise qu’il fist cette
        resolution, luy respondit avec une froideur extreme: Je n’ay jamais
        creu ny desiré, Filinte, que vous eussiez la volonté de
        porter le tiltre que maintenant vous quittez, et ce m’est chose tant
        indifferente que si vous jugez <pb n="299"/> que parmy mes compagnes il y
        en ait quelqu’une qui ait assez de merite, je vous conseille de l’aimer et de la servir.</p>
        <p>La froideur dont cette responce fut faite offença encore
        davantage le courage de Filinte, et cela fut cause qu’il s’en alla avec
        un visage renfrogné, et qui monstroit assez sa mauvaise
        satisfaction. Mais d’autant que le despit est une passion qui ne laisse
        jamais libre le jugement, il creut que pour se venger bien de Delphire,
        il falloit essayer de divertir Tomantes de l’affection qu’il avoit pour
        elle. Et comme il y a des personnes qui esperent tout ce qu’elles
        desirent, et sur qui la passion a tant de puissance qu’elle leur figure
        faisable tout ce qu’elles voudroient qui advinst, il s’imagina de
        pouvoir luy persuader de s’en retirer; et en ce dessein il l’alla
        trouver, et apres l’avoir tiré à part: Mon frere, luy
        dit-il, car c’est ainsi qu’Eleuman vouloit qu’ils s’appellassent, quoy
        qu’ils ne fussent que germains, je viens vous supplier d’une grace que
        vous ne devez point me refuser, parce qu’outre que je la vous demande
        avec toute sorte d’affection, encore est-elle autant à vostre
        avantage qu’au mien. – Mon frere, respondit Tomantes, vous devez bien
        croire que tout ce que je pourray pour vostre contentement, je le feray
        sans doute d’aussi bon cœur que vous le sçauriez desirer. –
        Promettez-le moy donc, adjousta Filinte, car je sçay bien que si
        vostre promesse ne vous y oblige, vous en ferez au commencement de la
        difficulté. – Je ne vous puis rien promettre, repliqua Tomantes,
        que je ne sçache que c’est, et vous ne devez pas craindre que
        les difficultez me puissent jamais empescher de faire tout ce que je
        pourray pour vostre contentement.</p>
        <p>Et là-dessus, ayant esté longuement disputé d’un
        costé et d’autre, en fin Filinte, voyant qu’il ne pouvoit point
        l’obliger par sa promesse, se resolut de luy dire: Pour la plus grande
        obligation en laquelle vous me puissiez jamais mettre, je vous supplie,
        mon frere, quittez l’amitié de Delphire, ou pour le moins faites
        en semblant pour quelque temps. L’orgueil l’emporte à une telle
        insolence que, pour peu qu’elle continue, elle se va rendre
        insupportable: il luy semble que tous les hommes qui sont en l’univers
        ne sont faits que pour elle, et peu s’en faut qu’elle ne pretende que
        tous les respects et les devoirs que vous et moy luy rendons de franche
        volonté, ne luy soient deubs par obligation, et qu’elle ne les
        demande comme un tribut qu’elle est en possession de tirer de tous ceux
        qui la voyent. N’est-elle pas gratieuse avec le mespris dont elle use
        et envers vous et envers moy? Encore voudrois-je <pb n="300"/> bien
        sçavoir sur quoy elle les fonde; mais, mon frere, s’il vous
        plaist de me croire, assurez-vous qu’autant qu’elle verra que nous nous
        retirerons d’elle, autant s’efforcera-t’elle de se rapprocher de nous.
        Il est bon d’aimer mais non pas d’estre esclave. Il y a long temps que
        j’ay ouy dire que les femmes font tousjours des caresses à un
        homme jusqu’à ce qu’elles sont assurées qu’elles en sont
        bien aimées; mais alors elle ne les traittent point autrement
        que s’ils estoient esclaves. Obligez-moy, mon frere, de vous en retirer
        comme je suis resolu de faire, et vous la verrez bien estonnée
        avec sa froideur ou plustost avec son indifference.</p>
        <p>Tomantes, en sousriant: Mon frere, luy respondit-il, je suis marry que
        vous m’ayez demandé une chose impossible, car je desirerois
        autant que ma propre vie de vous pouvoir contenter. Mais assurez-vous,
        Filinte, que de quelque sorte qu’il plaise à la belle Delphire
        de me traiter, je ne puis autre chose que le souffrir sans seulement
        murmurer, tant s’en faut qu’il soit en ma puissance de me pouvoir
        distraire de cette servitude en laquelle elle me detient. Et quant
        à moy, je confesse que c’est avec raison qu’elle pense que tous
        ceux qui la voyent sont obligez de la servir et de l’adorer, parce que
        jugeant autruy par moy-mesme, il me semble qu’apres l’avoir veue, ce
        seroit un grand defaut de jugement de ne vouloir finir ses jours en
        cette servitude. – Et quoy! Tomantes, s’escria Filinte, vous estes
        donc opiniastre en cette honteuse resolution? – Mon frere, mon amy,
        respondit Tomantes, le sort en est jetté, j’y suis tellement
        resolu que non seulement je n’ay point de volonté de faire
        autrement, mais s’il m’arrivoit de le vouloir, j’en mourrois de honte.
        Mais vous, Filinte, quel est vostre dessein? – De vivre, dit-il, en
        homme de courage, et non pas en esclave. Et afin qu’elle n’en fust
        point en doute, je le luy ay dit, et l’en ay assurée, me sentant
        assez fort pour supporter toute chose, sinon le mespris; mais j’avoue
        que contre ce fer, je n’ay point d’armes qui puissent resister. –
        Peut-estre, reprit froidement Tomantes, quand je seray sage, je feray
        la mesme resolution, mais en l’estat oû je suis, il ne le faut point esperer.</p>
        <p>Les discours de ces deux bergers se terminerent de cette sorte, mais il
        faut rire de ce qui en advint. Filinte, voyant qu’il ne pouvoit
        divertir Tomantes de sa resolution, comme si la derniere parole qu’il
        luy avoit tenue luy eust ravy la memoire incontinent de tout ce qu’il
        avoit dit, et à luy, et à Delphire, il ne mit pas plus
        d’intervalle à se desdire de tout ce que le despit venoit
        <pb n="301"/> de luy faire proferer, qu’autant qu’il demeura d’aller du
        lieu oû il avoit dit ces choses à Tomantes,
        jusqu’à celuy oû pour lors estoit la belle Delphire. Car,
        d’abord qu’il la retrouva, il recourut aux prieres et aux
        supplications, et envers elle pour oublier ce qu’il luy avoit dit, et
        envers sa sœur pour interceder pour luy, la pressant et conjurant, si
        elle vouloit qu’il continuast de vivre, de faire promptement sa paix.
        Delphire alors, en sousriant: Je le veux, dit-elle, à condition
        que vous croirez, Filinte, que ny en vous en allant, ny en revenant,
        vous ne m’avez des-obligée, ny obligée.</p>
        <p>A peine Delphire avoit achevé cette parole, que Tomantes arriva,
        qui, voyant cet accord, et oyant ce que Filinte disoit, demeura si ravy
        d’estonnement qu’il demandoit à Delphire et à Filinte si
        ce qu’il voyoit n’estoit point un songe. – Non, non, dit le berger,
        c’est chose veritable, mais figurez-vous que j’ay fait comme ces
        esclaves qui essayent de rompre leurs chaisnes, et qui n’en peuvent pas
        venir à bout. Mais lors qu’en particulier, Tomantes raconta
        à Delphire la priere qu’il venoit de luy faire, jugez si la
        bergere demeura ravie de deux si prompts et si differents mouvements.</p>
        <p>Cependant que ces deux bergers vivoient de cette sorte, je revins des
        rives d’Argent, petite riviere qui coule assez prez d’icy, et qui, avec
        tant d’autres, se va rendre dans le grand fleuve de Lignon. En mesme
        temps Asphale (qui est ce berger que vous voyez aupres de Filinte, et
        qui est son jeune frere) fit dessein de me rechercher, plustost comme
        je croy, pour dire qu’il n’estoit pas le seul de son hameau et de son
        aage qui n’aimast point, que pour autre raison qui le pust convier
        à cette resolution. Or, tout ainsi que, comme frere de Filinte,
        il estoit tousjours presque en sa compagnie, aussi comme amie, et
        peut-estre encore comme alliée de Delphire, nous estions presque
        d’ordinaire ensemble. Je prins garde qu’Asphale alla longuement
        incertain, sans sçavoir à laquelle de toutes mes
        compagnes il se donneroit, imitant l’abeille qui, dans un jardin, va
        voletant sur diverses fleurs, sans sçavoir sur laquelle
        s’arrester. Car tantost il en vouloit à Delphire, quelquefois
        à Filise, d’autrefois à Eritrée, et quelquesfois
        à moy; mais en fin, apres avoir tourné et
        retourné, tantost vers l’une, et tantost vers l’autre, il
        s’arresta à moy, pour le moins il en fit semblant.</p>
        <p>J’avoue que si j’eusse eu dessein d’estre aymée, Asphale ne
        m’eust point esté desagreable, car encore qu’il soit present, je
        <pb n="302"/> ne laisseray de dire que mal-aisément
        sçauroit-on rencontrer en un berger tant d’aimables qualitez que
        l’on en peut remarquer en luy. Adroit en toute sorte d’exercice, propre
        et gentil en ses habits, gracieux et vif en ses discours, courtois
        envers les bergeres, civil envers les bergers, respectueux avec ceux
        qu’il praticque, et tellement complaisant avec tous, qu’il est
        impossible de s’ennuyer en sa compagnie. – Et avec tout cela,
        interrompit-il, celuy de toute la trouppe qui est le moins aymé
        de la belle Dorisée. – Dorisée, respondit-elle en
        sousriant, n’est pas resolue d’aymer tout ce qui est aymable.</p>
        <p>Et lors, continuant son discours: Or ce berger, dit-elle, quoy que je
        luy eusse dit assez franchement mon dessein, et qu’il ne devoit point
        perdre le temps en une recherche de laquelle il ne pouvoit attendre
        aucun contentement, si ne laissa-t’il de s’y opiniastrer et d’esperer
        que le temps qui surmonte toute chose, pourroit à la fin vaincre
        ma resolution et changer ma volonté. Il ne perd donc point
        d’occasion de me tesmoigner son extreme affection. Et parce qu’à
        toutes heures j’estois dans la maison d’Ericanthe pour l’amitié
        que je portois à Delphire, à toutes heures aussi il
        parloit à moy, car estant neveu du sage pasteur Eleuman, il ne
        bougeoit de sa maison, et y vivoit avec la mesme franchise qu’en la
        sienne propre, de sorte qu’il eust fallu que je n’eusse point eu
        d’oreilles si je n’eusse appris de luy cent fois le jour qu’il m’aymoit
        et que le plus grand de ses desirs estoit d’estre aymé de moy.
        Que si son opinastreté ne fit point de plus grand effect, pour
        le moins par la longueur du temps elle me fit penser que peut-etre
        estois-je aymée de luy, et cette opinion obtint sur moy que,
        contre ma resolution, je luy permis de continuer, mais avec tant de
        reserves qu’il ne s’en pouvoit contenter. Et entre les autres: que la
        permission que je luy donnois de m’aymer ne me pourroit jamais obliger
        à en faire de mesme envers luy; qu’il tiendroit tellement son
        affection secrette, et sur tout cette permission que je luy donnois
        que, si quelqu’un venoit à la sçavoir, je la tenois
        deslors pour revoquée; qu’il vivroit avec tant de discretion en
        la recherche qu’il pretendoit de me faire, que jamais il ne me feroit
        paroistre de desirer de moy chose qui pust offencer mon
        honnesteté; et sur tout que je ne serois jamais obligée
        de recevoir lettres de luy, et plusieurs autres semblables articles
        ausquels, comme je croy, il consentit, cognoissant bien qu’il ne
        pouvoit rien advancer en les refusant.</p>
        <p><pb n="303"/> Mais de tous, il n’y en eut point qui le contrariast
        davantage que le dernier par lequel j’estois exempte de recevoir de ses
        lettres: – Car, disoit-il, quand mon mal-heur m’esloignera de vous, de
        quelle façon vous pourray-je faire sçavoir de mes
        nouvelles ou avoir des vostres? – Aussi bien, luy respondois-je, quand
        je recevrois vos lettres, vous ne devez pas esperer que je vous fisse
        avoir des miennes; si bien que sur ce poinct-là les lettres que
        je pourrois recevoir de vous, ne vous rapporteroient aucune
        utilité. Et quand à me faire sçavoir de vos
        nouvelles, j’en suis et seray si peu curieuse, que cette peine seroit
        inutile. – Mais, repliquoit-il, ne faites-vous point d’estat du
        contentement que je recevrois de parler à vous de cette sorte et
        vous rendre ainsi compte de ma vie? – A vostre retour, luy disois-je,
        je la sçauray. – Mais cependant…, adjoustoit-il. – Mais
        cependant, respondois-je, je me contenteray de sçavoir que vous
        m’aimez tousjours, ainsi que vous me promettez. Et puis ne m’avez-vous
        pas dit que vostre vie sera tousjours telle qu’il me plaira? – Il est
        vray, disoit-il. – Or, continuois-je en sousriant, quand il me prendra
        volonté de sçavoir quel est vostre vie, sans avoir la
        peine de lire vos lettres, j’auray bien plustost fait de me demander
        quelle je veux qu’elle soit, car soudain, par ma propre responce, je la
        sçauray, et en un besoin ce seroit de moy de qui vous la devriez
        apprendre, quand vous en serez en doute. – Ah! mauvaise
        Dorisée, reprenoit-il, en souspirant, si vous faisiez à
        bon escient ce que vous dites par mocquerie, encore ne me seroit-ce pas
        un petit allegement, quand mon mal-heur me voudra esloigner de vostre
        presence; mais je voy bien que je ne dois esperer de vous que le moins
        que vous pourrez faire pour moy. – Pour vostre contentement,
        respondis-je soudain, je voudrois faire beaucoup, mais non pas pour
        cela chose quelconque contre le mien. Et pour ce, si vous voulez
        quelque complaisance de moy, faites que ce que vous desirez ne
        contrarie en rien à ce que je veux, et vous pourrez esperer de
        l’obtenir. – Et quoy donc? reprenoit-il, je ne dois point esperer que
        vous m’escriviez? – Moins encore que cela, respondois-je, car je ne
        veux pas mesme recevoir de vos lettres. – Cette severité,
        repliquoit-il, à moitié en colere, est trop grande et je
        proteste que, quoy que vous sçachiez faire, je vous en feray
        voir. – Et moy, respondois-je, je proteste que je n’en verray point.</p>
        <p>Il faisoit tout ce discours, et s’y opiniastroit si fort, parce qu’il
        <pb n="304"/> sçavoit bien qu’il estoit contraint dans fort peu de
        temps de m’esloigner, son pere le voulant ainsi, pour des affaires qui
        luy estoient survenues dans la Province des Romains; et de fait,
        quelques jours apres, je le vis venir triste et pensif, et portant au
        visage la mine d’un condamné au supplice. – Dorisée, me
        dit-il, aussi-tost qu’il pust parler à moy sans estre ouy
        d’autre personne. Helas! Dorisée, voicy le dernier de mes
        jours, si vous n’avez pitié d’Asphale. Luy voyant le visage tout
        changé, et la couleur ainsi ternie, j’avoue qu’au commencement
        j’entray en apprehension qu’il luy fust advenu quelque mal, et j’estois
        si bonne que j’en ressentois du desplaisir; mais apres luy avoir
        demandé à quel sujet il parloit ainsi, et que j’eus
        appris que c’estoit pour un voyage qu’il estoit contraint de faire, je
        ne me pus empescher de sousrire. – Vous riez, me dit-il,
        Dorisée, de ce que mon cœur pleure. Ah! cruelle fille, si le
        Ciel ne me venge de vous, je ne sçay ce que je croiray de sa
        justice. – Je ne ris pas, luy dis-je, de vostre voyage; car puis qu’il
        vous desplaist, il ne me sera jamais agreable, mais si fais bien de la
        dispute que nous eusmes il y a quelques jours, parce qu’il sembloit que
        nous prevoyions vostre despart. – Si je pouvois esperer, me
        respondit-il, que vous ne vous pleussiez jamais en ce qui me
        desplairoit, je partirois le plus heureux homme qui ait quelquefois
        esté contraint d’esloigner ce qu’il adore. – Prenez sainement,
        adjoutay-je, ce que je vous ay dit, et vous pouvez vous en aller avec
        assurance, que ce qui vous desplaira ne me sera jamais agreable. – Et
        comment voulez-vous, me dit-il, que je l’entende? – Je veux dire,
        repris-je, que ce qui vous desplaira, pourveu que je n’y aye point
        d’interest que pour l’amour de vous, ne me plaira jamais. – De sorte,
        continua-t’il, que, parce qu’en mon esloignement vous n’avez point
        d’interest, et qu’il me fasche, vous aussi vous en estes marrie? –
        Voulez-vous, Asphale, luy dis-je en sousriant, que je conclue comme
        vous? – Je ne sçay, me respondit-il froidement, ce que vous
        esloignant je puis vouloir, sinon la mort, puis que mesme vous vous
        opiniastrez à ne vouloir point que je vous escrive. – Je
        sçay bien pour le moins, repliquay-je, que je ne recevray point
        de vos lettres. – Vous estes encore, reprit-il, moitié en
        colere, en cette mauvaise humeur? Et luy ayant fait signe de la teste
        qu’il estoit vray. – Et moy, continua-t’il, je jure par l’affection que
        je vous porte, que vous en recevrez, quelque volonté que vous
        puissiez avoir du contraire. Et parce que de mon costé
        j’asseurois <pb n="305"/> que non, nous fismes gageure d’une discretion, de
        laquelle il se disoit desja assuré possesseur.</p>
        <p>Nos discours furent longs sur ce sujet et plus encore sur le desplaisir
        qu’il emportoit avec luy en m’esloignant, et l’eussent bien esté
        davantage, si son pere qui le vouloit faire partir le lendemain de
        grand matin, ne l’eust envoyé querir par deux ou trois fois. Il
        s’en alla donc trouver son pere, duquel il receut toutes les
        instructions necessaires pour son voyage, et lors qu’il fust prest
        à partir, il appella un berger assez aagé, et qui
        dés sa plus tendre enfance avoit eu le soing de le servir. Ce
        berger s’appelloit Alindre, homme fin et fort avisé, et qui en
        servant Asphale luy avoit pris une si grande affection, qu’il n’avoit
        nul plus grand contentement que celuy de faire chose qui luy fust
        agreable. Il se renferme avec cet homme, dans une chambre, et la porte
        estant bien fermée, il luy fit entendre l’affection qu’il me
        portoit, le desplaisir qu’il avoit de m’esloigner, et l’extreme
        contentement que ce luy seroit de me pouvoir escrire; que, d’autant
        que c’estoit chose qu’il vouloit estre secrette, il l’avoit choisi
        entre tous ceux qui l’aymoient pour luy rendre ce bon office. Alindre
        qui n’avoit aucun plus violent desir que de complaire en tout à
        Asphale, luy dit qu’en cela, et en toute autre chose qu’il voudroit luy
        commander, il ne manqueroit jamais ny d’affection ny de
        fidelité. Asphale à ce mot l’embrassant: Mon cher amy,
        luy dit-il, j’ay bien eu cette creance de vous, et c’est pourquoy,
        comme la chose du monde qui m’est la plus chere, je la remets entre vos
        mains, vous conjurant de trouver moyen aussi tost que je seray party de
        luy faire voir cette lettre, dit-il, luy en remettant une entre les
        mains, et prendre bien garde à l’artifice duquel vous userez. –
        L’artifice, respondit Alindre, ne sera pas grand, car estant si
        familier, comme je suis, chez Eleumam, j’attendray qu’elle aille voir
        Delphire, qu’on m’a dit estre grandement aymée d’elle, et il ne
        peut pas estre qu’en tout le jour je ne trouve moyen de la luy donner.
        – Comment? s’escria Asphale, penses-tu, Alindre, qu’elle la
        reçoive de cette sorte? Il faut, mon cher amy, qu’elle la
        prenne et la voye, sans qu’elle sçache qu’elle vient de moy,
        autrement elle est d’une si contrariante humeur qu’elle n’en fera rien.
        – Et quoy? reprit Alindre, elle ne consent doncques pas à les
        recevoir? – Tant s’en faut, repliqua-t’il, qu’elle y consente, qu’elle
        a juré et protesté de n’en voir jamais. Et parce que je
        desire plus que ma vie de luy montrer que mon affection a plus
        d’industrie pour <pb n="306"/> parvenir à ce que je desire, qu’elle
        n’a pas de cruauté pour m’en empescher, je te conjure, Alindre,
        mon cher amy, de mettre et d’employer toutes les forces de ton esprit
        à luy en faire tomber quelqu’une entre les mains; je
        sçay que tu as tant d’esprit, et que tu m’aimes tant que, si tu
        veux t’y estudier, il est impossible qu’elle s’en deffende.</p>
        <p>Pour abreger en fin, belle bergere, Alindre se chargea de deux lettres,
        et luy promit que, puis que c’estoit chose qu’il desiroit avec tant de
        passion, l’une ou l’autre asseurément seroit veue de cette
        mauvaise et cruelle fille. Asphale part avec cette assurance; et
        Alindre cependant, plus desireux de satisfaire à sa promesse,
        que peut-estre Asphale n’estoit pas, apres avoir pensé
        longuement à ce qu’il avoit à faire, il se resolut à cette finesse.</p>
        <p>Eritrée qui est une tres honneste et discrette bergere, et en
        quelque sorte ma parente, faisoit particulierement estat de m’aimer sur
        toutes les autres de nostre hameau. Alindre qui sçavoit bien la
        bonne volonté que cette fille me portoit, et que d’ailleurs,
        quoy qu’elle eust un tres-bon esprit, elle ne l’employoit point
        toutesfois à ces petites finesses desquelles on se sert le plus
        communément en semblables occasions, jetta les yeux sur elle, et
        fit dessein de faire qu’elle m’en donneroit la premiere, et cela
        d’autant plus que de longue main il avoit une grande familiarité
        avec elle. Il s’en va donc la voir plusieurs fois, l’entretient de
        toute autre chose que du sujet qui le conduisoit chez elle. En fin il
        la tourna de tant de costez qu’il fit qu’elle-mesme luy demanda des
        nouvelles d’Asphale. – Ah! dit-il, feignant d’avoir oublié de
        luy dire quelque chose, j’ay la memoire la plus admirable qui fut
        jamais. J’estois venu expres vous trouver pour un sujet que j’eusse
        oublié si vous ne m’en eussiez fait souvenir en me parlant
        d’Asphale. Et alors le pressant de le luy dire, il reprist ainsi la
        parole, apres avoir un peu rabaissé sa voix, et comme luy
        voulant parler en confiance: Vous sçavez, Eritrée, si je
        suis serviteur d’Asphale, et si je serois marry de faire ny de dire
        chose qui luy dépleust. Mais en ce que je veux que vous
        sçachiez, non seulement je ne pense pas faire chose qui soit
        contre son service, qu’au contraire je m’assure que, quand il aura
        l’esprit libre de la passion qui l’occupe, il m’en remerciera comme du
        meilleur service que je luy puisse faire maintenant. C’est pourquoy je
        vous supplie et je vous conjure de le vouloir seulement tenir secret
        jusqu’à ce qu’il soit devenu plus sage qu’il n’est pas. <pb n="307"/></p>
        <p>Et Eritrée le luy ayant promis et juré: – Je croy,
        continua lors le fin Alindre, que vous n’ignorez pas l’extreme
        affection qu’il porte à Dorisée, car elle est telle que
        personne n’en est ignorant que celuy qui ne la veut pas apprendre.
        Eritrée à ce mot, pliant les espaules, montra d’en estre
        bien marrie. Et lors il continua: Dieu sçait ce que je luy ay
        dit et combien de fois je luy ay representé les desplaisirs
        qu’il en pouvoit recevoir, et les inconveniens qui en pourroient
        arriver, fust pour ce qui concerne Dorisée, de laquelle, s’il
        l’aime comme il dit, il devroit au moins avoir quelque soin de
        l’honneur et de la reputation, fust pour l’offence que les parens de
        Dorisée pourroient recevoir, en laquelle le pere d’Asphale mesme
        prendroit part pour l’ancienne amitié qui a tousjours
        esté entre ces deux familles. Mais ces remonstrances n’ont servy
        à autre chose qu’à faire que depuis il s’est plus
        caché de moy en cette recherche que de tout autre; et moy, pour
        le contenter, j’ay fait semblant de n’en rien voir, et m’en suis
        retiré le plus qu’il m’a esté possible. Or, comme vous
        sçavez, il est party, et à son départ (que c’est
        que la folie de ceux qui ayment!) il ne s’est pas contenté de
        dire de bouche tout ce qu’il a voulu à Dorisée, car je
        scay qu’il l’a entretenue devant que de partir plus de trois heures
        entieres, mais encore luy a escrit des lettres qu’il a laissées
        entre les mains d’un berger que vous cognoissez bien, et qui luy a
        promis de les luy donner. Mais ce berger nonchalant, et peu
        advisé, au lieu d’en faire ce qu’il a promis, je veux dire de
        les donner à Dorisée, ou bien de les brusler, ou pour le
        moins de les tenir bien cachées, il les laisse trainer sur sa
        table; et hier, que j’allay le voir pour quelques affaires que j’ay
        avec luy, je les vis sur le dos de sa cheminée comme l’on tient
        les lettres ordinaires et Dieu sçait qui ne les void pas? Ceux
        là seulement, discrette bergere, qui ne vont point chez luy, et
        le pris, c’est que le dessus de la lettre n’est pas comme la pluspart
        des autres de semblable sujet, qui n’ont sur le ply qu’un chiffre, car
        à celles-cy vous voyez escrit en grosses lettres: A la belle
        Dorisée. Et cela, peut-estre d’une main estrangere? Non, non,
        c’est de celle-là mesme d’Asphale, car autrement je ne les eusse
        pas cognues. Or sçachant l’amitié que vous portez
        à Dorisée, le parentage qui est entre vous, et de plus
        que je jurerois qu’elle n’en a aucune coulpe, j’ay pensé de vous
        en advertir, afin que par quelque moyen vous les puissiez retirer, et
        les jetter dans le feu; car je m’assure que la discretion avec
        laquelle elles sont escrittes, n’est pas plus grande que celle avec
        <pb n="308"/> laquelle elles sont gardées, et je croy que si elles
        estoient veues, comme il ne faut pas douter qu’elles ne le soient ou
        tost ou tard, il n’y eust quelque chose qui pust importer à la
        reputation de cette sage fille qui n’en est point coulpable.</p>
        <p>Eritrée qui avoit escouté fort attentivement ce berger
        qui estoit plus fin qu’elle: Mon Dieu! Alindre, luy dit-elle, en luy
        prenant la main, que vous m’obligez au soin que vous avez de
        Dorisée! C’est à la verité la meilleure amie que
        j’aye, et que je jurerois estre innocente de toute cette affaire; mais
        ce n’est rien de m’avoir adverty de ces lettres, si vous ne me dittes
        qui les a, et si vous ne m’aydez à les retirer de ses mains. –
        Le berger, vous le cognoissez fort bien, dit-il, il s’appelle Atis,
        celuy qui a presque tout le soing des affaires d’Asphale, mais je
        n’oserois me hazarder à les prendre, parce que si cet amant
        venoit quelquefois à le sçavoir, il ne me pardonneroit
        jamais ce larcin. Et là, s’estant teu pour quelque temps, il
        reprit ainsi: Toutesfois j’ay un fils qui a bien assez d’esprit pour
        le faire s’il le veut, outre que n’estant qu’un enfant, on se prendra
        moins garde de luy que de moy, et que, quand mesme on les luy verroit
        prendre, on ne jugeroit pas que ce fut avec autre malice que d’enfance
        ; si vous voulez, j’essayeray de les luy faire prendre. Eritrée,
        qui en mourroit d’envie: Et mon Dieu! Alindre, dit-elle, faisons-le
        le plus promptement que vous pourrez, car je crains que quelqu’autre
        nous devance et Dieu sçait le desplaisir que j’en recevrois, et
        assurez-vous que Dorisée ny moy n’en seront point ingrates. –
        Comment? reprit incontinent le cauteleux, je vous supplie,
        Eritrée, que je ne sois point nommé en cette affaire, car
        si Asphale en sçavoit quelque chose, il ne me verroit jamais de
        bon œil. – Et bien! dit-elle incontinent, je ne luy en diray rien,
        mais je satisferay à cette debte pour toutes deux.</p>
        <p>Alindre qui avoit desja instruit son fils de toute cette affaire et
        qui, tout jeune qu’il estoit, retenoit desja de l’esprit de son pere
        une partie de la finesse, le fit appeller à l’heure mesme, et en
        la presence d’Eritrée luy demanda s’il avoit le courage de
        prendre si finement les lettres qui estoient sur le dos de la
        cheminée d’Atis que personne ne s’en apperceut. Ce jeune enfant
        en sousriant: Si elles estoient dans sa poche, dit-il, et que vous me
        l’eussiez commandé, je penserois d’en venir à bout. – Or
        va donc, luy dit le pere, et si quelqu’un t’y surprend, garde bien de
        faire semblant que je te l’aye commandé. A ce mot l’enfant s’en
        voulut aller, mais Eritrée l’appella pour luy promettre quelque
        chose en cas qu’il <pb n="309"/> les pust apporter, afin de luy donner plus
        de courage, mais il respondit: J’aimerois mieux, Eritrée, estre
        mort, que si je faisois quelque larcin pour autre consideration que
        pour obeir à mon pere. Et apres en avoir encore eu le
        commandement d’Alindre, il fit semblant de s’y en aller; et d’autant
        que devant qu’entrer chez Eritrée, son pere luy avoit
        donné l’une de ces lettres, il ne tarda guiere à revenir,
        ayant toutesfois eu assez de consideration pour mesurer le temps qu’il
        falloit pour aller et revenir, et pour executer ce qu’il devoit faire:
        Mon pere, dit-il, en luy presentant la lettre, s’il y en eust eu une
        douzaine, je les vous eusse toutes apportées, mais je n’en ay
        trouvé que celle-cy. – Et l’autre, dit le pere, qu’est-elle
        devenue? – Je n’en sçay rien, respondit l’enfant, il faut que
        quelqu’un l’ait prise. – Dy la verité, adjousta le pere
        d’Alindre, tu n’as pas eu la hardiesse de la prendre?</p>
        <p>L’enfant qui estoit dressé au badinage: Si vous me voulez
        pardonner, dit-il, je vous diray la verité. Et lors, le luy
        ayant promis: Quand je suis entré, reprit-il, je n’ay veu
        personne dans la chambre, cela a esté cause que je me suis
        hasté de prendre un tabouret, parce que je ne pouvois pas
        atteindre à la cheminée qui estoit trop haute, mais la
        crainte que j’ay eu d’estre surpris, et la haste avec laquelle j’ay
        pris ces deux lettres, ont esté cause que, quand je les ay eues,
        il y en a eu une qui, je ne sçay comment, m’a glissé de
        la main dans le feu, et parce que j’ay eu peur de faire du bruit, ou
        bien que quelqu’un ne survinst qui me vid prendre ce papier dans le
        feu, et m’ostast celuy que je tenois en la main, j’advoue la
        verité que je l’ay laissé brusler et m’en suis venu avec
        celuy-cy que j’ay caché dans le fond de mon chapeau.
        Eritrée alors, pour l’excuser: Il n’importe, luy dit-elle, mon
        petit amy, puis qu’elle est bruslée, j’en suis aussi contente
        que si tu nous l’avois apportée. Et puis se tournant avec un
        contentement extreme: Mon Dieu! dit-elle au fin berger, que je suis
        joyeuse que cette affaire soit si bien reussie et que personne n’ait
        veu ces lettres! Et parce qu’Alindre vid bien qu’elle estoit en
        impatience de se voir seule, il luy donna le bon-jour, et en luy
        remettant la lettre, la conjura encore que personne ne sceust qu’il
        s’en fust meslé.</p>
        <p>Alindre ne fut pas plustost hors de son logis, qu’elle prist le chemin
        du mien. Et parce que pour lors, de fortune, il y avoit grande
        quantité d’estrangers qui estoient venus voir mon pere, elle ne
        sçavoit comme faire pour me donner cette lettre, et me raconter
        le bon office qu’elle pensoit m’avoir fait, et je pris bien <pb n="310"/>
        garde qu’elle avoit quelque chose qui la pressoit, mais ne pouvant
        juger ce que c’estoit, en fin m’approchant d’elle, je pris le loisir de
        luy demander s’il y avoit quelque chose de nouveau. – Je meurs d’envie,
        dit-elle, de parler à vous, et il est necessaire pour vostre
        service que ce soit le plustost que vous m’en pourrez donner la commodité.</p>
        <p>Vous pouvez penser, sage bergere, si ces paroles me mirent en peine, et
        en curiosité; car, encore que je sceusse bien qu’Eritrée
        estoit une fille sans malice, et de qui l’esprit n’estoit pas de ces
        rusez qui font profession de percer les nues, si est-ce que je
        sçavois aussi qu’elle estoit tres-sage fille, et qui m’avoit
        tousjours grandement aimée. Je me demeslay donc le plustost que
        je pus de ceux qui estoient dans le logis, et la prenant par la main,
        je me retiray dans un cabinet oû personne n’entroit qu’avec moy.
        Et à peine eus-je le loisir de pousser la porte qu’elle me dit:
        O ma chere parente, que j’ay esté en peine de recouvrer ce
        papier, et le retirer d’un lieu oû il ne vous pouvoit rapporter
        guieres davantage! Et en me disant ces paroles, elle me donna la
        lettre, et me dit: Lisez ma chere parente, et puis je vous raconteray
        toute l’histoire. Moy, qui n’avoit jamais veu de l’escriture d’Asphale,
        je n’en cognus aucunement le caractere, Et quoy que je fusse fort
        estonnée de voir ce qui estoit escrit au-dessus, si ne pensay-je
        jamais à la gageure que j’avois faire, y ayant desja quelque
        temps qu’il estoit party, et que pour dire le vray, je n’avois jamais
        creu que ce jeune esprit se ressouvinst de ce qu’il avoit gagé.
        Je l’ouvris donc sans y penser, et leus qu’il y avoit tels mot.</p>
    </div>
    <div class="contentli">
        <milestone type="space"/>
        <head type="chapitre">LETTRE D’ASPHALE</head>
        <h3>A DORISÉE</h3>
        <milestone type="space"/>
        <p>C’est amour qui m’a faict
        trouver cette voye pour vous continuer les assurances de ma
        fidelité. Et pour vous rendre preuve qu’en vain vous vous
        opiniastrez contre luy, puis qu’il n’y a rien de si difficile qu’il ne
        surmonte. Soyez donc contente, belle Dorisée, que, comme par son
        moyen j’ay gagné nostre gageure, de mesme par mon extreme
        affection, je puisse changer ce courage qui vous rend insensible
        à mes passions.</p>
        <milestone type="space"/>
    </div>
    <div class="contentl">
        <p>Vous sçaurois-je redire, ô belle et sage bergere,
        l’estonnement que j’eus en lisant ce qu’il escrivoit de gageure, quand
        je vins à <pb n="311"/> me souvenir de celle d’Asphale? Vous pouvez
        croire qu’il fut extreme, et toutesfois je ne crois pas qu’il fut
        gueres plus grand que celuy d’Eritrée, quand luy jettant les
        bras au col et l’embrassant, je m’escriay: Ah! ma parente, que
        m’avez-vous fait? Ceux qui ont donné cette lettre sont plus
        fins et rusez que nous ne sommes pas. – Comment, me dit-elle, en se
        reculant d’un pas, que voulez-vous dire de finesse et de ruse? Je vous
        jure, ma parente, que je n’ay jamais eu tant de peine, que de retirer
        cette lettre d’entre les mains de ceux qui l’avoient. Et lors sans me
        donner le loisir de parler: Non, non, dit-elle, je ne me mocque point,
        assurez-vous qu’il a bien fallu user de finesse pour l’oster du lieu
        oû elle estoit. Et continuant son discours elle me raconta tout
        ce que vous avez ouy, mais avec tant de franchise et de bonté,
        que je ne me pus empescher d’en rire à bon escient, dequoy elle
        estoit presque en colere contre moy, luy semblant que je luy faisois un
        grand tort de ne croire pas tout ce qu’à si bon marché on
        luy avoit persuadé. Et parce que je recognus la bonne
        volonté avec laquelle elle y avoit marché: Ma parente,
        luy dis-je, l’obligation que je vous ay de la peine que vous avez voulu
        prendre pour moy n’est pas petite; mais assurez-vous que si j’ay
        à m’acquitter de cette debte, il faut qu’Asphale en paye la plus
        grande partie, car vous luy avez fait gagner la gageure qu’il avoit
        avec moy. Et lors je luy racontay assez particulierement tout ce qui
        s’estoit passé entre nous, et par mesme moyen, luy fis entendre
        l’artifice d’Alindre, dont elle demeura si surprise, que la pauvre
        fille ne pouvoit assez admirer cette trahison.</p>
        <p>Je vous ay fait tout ce discours, belle et sage bergere, pour vous
        faire entendre de quelle façon Asphale, Tomantes et Filinte
        traitoient avec Delphire et moy, et quelle occasion nous pouvions avoir
        de pretendre qu’ils ne se deussent point engager ailleurs. Et
        toutesfois oyez ce qui en est advenu.</p>
        <p>Thomantes, depuis que Filinte eut rendu tesmoignage que le despit luy
        avoit arraché par force les paroles qu’il avoit dites à
        Delphire, s’acquit un si puissant credit aupres de ma compagne, que
        veritablement son rival avoit raison de croire qu’il fust mieux veu que
        luy. Et parce que Delphire bien souvent luy remettoit devant les yeux
        ce qui s’estoit passé, et que Tomantes mesme le luy reprochoit
        à tous coups, il disoit quelquefois tels vers pour sa descharge. <pb n="312"/></p>
    </div>
    <div class="contentci">
        <milestone type="space"/>
        <head type="chapitre">SONNET</head>
        <h3>Il se repent de s’estre repenty.</h3>
        <milestone type="space"/>
        <p>Il est vray, la rigueur quelquefois trop extreme</p>
        <p>Dont envers moy Delphire arme sa cruauté,</p>
        <p>A fait qu’en mon tourment j’ay souvent souhaité</p>
        <p>Ou bien de n’aymer plus, ou non pas tant que j’ayme.</p>
        <milestone type="space"/>
        <p>Mais, ô Dieu! qu’ay-je dit? et quel est ce blaspheme?</p>
        <p>Pourroit-on bien la voir avec tant de beauté,</p>
        <p>Et cesser de l’aimer par quelque lascheté,</p>
        <p>Ou n’esgaler l’Amour à sa beauté supreme?</p>
        <milestone type="space"/>
        <p>Que je me voudrois mal, et qu’avecque raison</p>
        <p>Je m’irois accusant d’extreme trahison,</p>
        <p>Quand quelquefois pressé par l’excez de l’outrage,</p>
        <milestone type="space"/>
        <p>Je me repents d’avoir à l’amour consenty,</p>
        <p>Si changeant aussi tost d’humeur et de courage,</p>
        <p>Je ne me repentois de m’estre repenty!</p>
        <milestone type="space"/>
    </div>
    <div class="contentl">
        <p>Toutesfois Delphire qui ne pouvoit approuver ces violents despits
        qui le transportoient, ne laissoit de s’en souvenir, et d’en rire
        quelquefois avec luy. Durant ce temps, le sixiesme de la lune vint,
        jour, comme vous sçavez, destiné à cueillir le guy
        de l’an neuf; et de fortune ceux qui l’estoient allé chercher
        par nos boccages sacrez, en trouverent dans celuy qui es le plus pres
        de nostre hameau. Cela fut cause que non seulement nous, mais tous nos
        voisins, s’en resjouyssoient pour nous, comme c’est l’ordinaire de ceux
        qui s’entrayment, d’estre bien aises du bien les uns des autres,
        d’autant que quand le guy sacré est envoyé du Ciel en
        quelque lieu, il y ameine tousjours des biens infinis.</p>
        <p>On se prepara donc suivant la coustume à faire des jeux pour
        honorer le jour qu’on le devoit cueillir. Entr’autre resjouyssance, on
        proposa des prix pour la course, pour la luitte, pour la barre, et pour
        la fleche; et les jeunes bergers, avec un soing extreme,
        s’accomodoient de ce qu’ils pensoient estre necessaire sept ou huict
        jours auparavant qu’ils se voulurent essayer. Filinte demanda une
        faveur à Delphire qu’elle luy refusa avec les meilleures excuses
        qu’elle pust trouver, mais luy qui estoit hardy, et qui pensoit que
        <pb n="313"/> le plus grand plaisir en amour estoit comme à la
        chasse, de prendre à force ce que l’on poursuit, jettant la main
        sur le collet de la bergere, luy prist une fleur de talque que la sœur
        du berger y avoit attachée. Delphire qui jugea qu’il valoit
        mieux la luy laisser prendre de cette sorte devant tout le monde, que
        si c’estoit en particulier, apres la luy avoir demandée deux ou
        trois fois: Et bien, dit-elle, je diray que ce que la sœur m’a
        donnée, le frere me l’oste. Mais Filinte, sans s’amuser à
        ce qu’elle disoit, s’en alla pour se la faire attacher au chapeau vers
        sa sœur, oû de fortune Tomantes se trouva qui, recognoissant
        cette fleur et croyant que Delphire la luy eust donnée de bonne
        volonté, on conceut une si grande jalousie, qu’un accez de
        fievre si violent le saisit, qu’il fut contraint de se mettre au lict.</p>
        <p>Ce mal si prompt mit en alarme la sage bergere Ericanthe, qui fut cause
        que l’on fit peu de resjouyssance en cet essay oû Filinte se
        trouva, Eleuman ayant une telle authorité dans tous le hameau,
        que s’il n’en est maistre comme seigneur, on peut dire qu’il l’est
        comme pere de famille. Et parce qu’Ericanthe estoit bien aise que
        Tomantes fut visité de nous, et que Delphire n’y avoit encore
        point esté, elle me pria d’y aller avec elle. Estans pres de sa
        chambre, nous ouismes qu’il parloit assez haut, et d’autant qu’on nous
        avoit dit qu’il estoit seul, afin d’ouyr ce qu’il disoit, nous allasmes
        le plus doucement que nous pusmes , de peur de l’interrompre, et nous
        en estant approchées, nous ouismes qu’il disoit en souspirant
        tels vers, si haut, que de la porte nous les pusmes entendre.</p>
    </div>
    <div class="contentci">
        <milestone type="space"/>
        <head type="chapitre">STANCES</head>
        <milestone type="space"/>
        <milestone type="space"/>
        <h4>I</h4>
        <milestone type="space"/>
        <p>A quel mal desormais puis-je estre reservé,</p>
        <p>Puis que je ne meurs pas d’une si grande offence?</p>
        <p>Quel amant a jamais tant d’outrage esprouvé</p>
        <p>Sans mourir de douleur; ou perdre patience?</p>
        <milestone type="space"/>
        <milestone type="space"/>
        <h4>II</h4>
        <milestone type="space"/>
        <p>J’avois creu jusqu’icy, quand j’estois mal traitté,</p>
        <p>Qu’elle ne cognoissoit l’amour ny mon service,</p>
        <p><pb n="314"/> Et l’allois excusant en cette cruauté,</p>
        <p>Comme un cœur innocent qui fait mal sans malice.</p>
        <milestone type="space"/>
        <milestone type="space"/>
        <h4>III</h4>
        <milestone type="space"/>
        <p>Il me sembloit de voir qu’elle tenoit chacun</p>
        <p>D’un dessein sans dessein dedans l’indifference,</p>
        <p>Et je me consolois par le malheur commun,</p>
        <p>Attendant que le temps meurist sa cognoissance.</p>
        <milestone type="space"/>
        <milestone type="space"/>
        <h4>IV</h4>
        <milestone type="space"/>
        <p>Lors que sa cruauté m’outreperçoit le cœur,</p>
        <p>Cruauté pour tout autre à souffrir impossible,</p>
        <p>Je ne me plaignois pas des coups de sa rigueur,</p>
        <p>Mais que son aage encor la rendoit insensible.</p>
        <milestone type="space"/>
        <milestone type="space"/>
        <h4>V</h4>
        <milestone type="space"/>
        <p>Mais cet aveuglement maintenant est desfait.</p>
        <p>Il ne faut plus qu’helas! moy-mesme je m’abuse,</p>
        <p>Elle cognoist Amour, et sçait bien quel il est,</p>
        <p>Et le pris que j’y voy, c’est, helas! qu’elle en use.</p>
        <milestone type="space"/>
        <milestone type="space"/>
        <h4>VI</h4>
        <milestone type="space"/>
        <p>Elle cognoist Amour! A mes despens mes yeux</p>
        <p>Ont en cecy mon ame à la fin decillée.</p>
        <p>Que ne permettiez-vous que je fusse, ô bons dieux!</p>
        <p>Plus aveugle, ou bien elle un peu mieux conseillée!</p>
        <milestone type="space"/>
        <milestone type="space"/>
        <h4>VII</h4>
        <milestone type="space"/>
        <p>Sans l’ouyr et le voir je ne l’eusse pas creu,</p>
        <p>Tant j’estois abusé de ses feintes merveilles,</p>
        <p>Mais ensemble l’ouyr, apres l’avoir bien veu,</p>
        <p>Pourrois-je dementir mes yeux et mes oreilles?</p>
        <milestone type="space"/>
    </div>
    <div class="contentl">
        <p>Peut-estre eust-il continué cette plainte, n’eust
        esté que Delphire, à dessein, à ce qu’il me
        semble, fit du bruit, ne voulant pas, comme <pb n="315"/> je crois, que
        pour lors j’en sceusse davantage. Elle toussa donc assez haut pour se
        faire ouyr, et comme si c’eust esté contre sa volonté: O
        que je suis marrie, dit-elle, de cette importune toux! – Il n’importe,
        luy dis-je, feignant de ne le cognoistre pas, car aussi la
        pensée oû il estoit ne faisoit qu’empirer son mal. Et
        à ce mot, poussant la porte, nous entrasmes dans la chambre.
        Nous le trouvasmes à la verité en un mauvais estat, car
        outre que la fievre estoit tres-ardente, et qu’il avoit une tres-grande
        inquietude, encores luy vismes nous tout le visage couvert de larmes,
        que l’imagination qu’il avoit eue luy avoit arrachées du cœur.
        Cette veue, quoy qu’il s’essuyast les yeux le mieux qu’il pouvoit, put
        bien toucher ma compagne, puis que je jure que j’en fus tellement esmue
        de pitié que, ne sçachant ce que Delphire luy avoit fait,
        et toutesfois me doutant bien que c’estoit d’elle qu’il se plaignoit,
        je luy voulois presque mal de le traiter de cette sorte, et tournant
        les yeux contre elle, sans parler, je luy demandois du secours pour ce
        berger. Elle toutesfois sans s’esmouvoir, et avec une discretion
        admirable, s’approchant de son lict: Et quoy! Tomantes, luy dit-elle,
        estes-vous resolu de nous tenir longuement en peine de vostre mal?</p>
        <p>Le berger alors, s’estant un peu relevé, comme nous voulant
        remercier de la faveur que nous luy avions faite de le venir visiter:
        Mon mal, luy respondit-il, est trop heureux, puis que de si belles
        bergeres en daignent prendre du soin. Et lors, nous ayant fait apporter
        des sieges. – Mais Tomantes! luy dis-je, si vostre mal dure, vous
        serez cause que les resjouyssances du guy de l’an neuf ne seront pas
        grandes. – Un si mal-fortuné berger, respondit-il, comme est
        Tomantes, ne doit pas rapporter ce desplaisir à tant de belles
        bergeres qui y ont interest, et qui auroient trop de regret que leurs
        faveurs ne fussent veues en si bonne compagnie.</p>
        <p>Delphire jusques alors n’avoit point pensé que la plainte ny le
        mal du berger procedast de cette fleur de talque que Filinte luy avoit
        prise, et fut tres-aise de l’avoir appris afin de l’en desabuser.
        Toutesfois, ne desirant pas que je sceusse ce differend, elle fit
        semblant de ne le point entendre, et changeant de discours, luy dit la
        peine qu’Ericanthe avoit de son mal et que toute la maison en estoit
        troublée. Et puis luy racompta combien ceux qui s’estoient
        essayez ce jour-là aux exercices avoient eu peu d’assistans.
        Bref, elle luy dit tout ce qu’elle put pour le resjouir, et pour le
        desabu-<pb n="316"/>ser de l’opinion qu’il avoit qu’elle favorisast Filinte
        plus que luy, sans toutesfois que par une de ses paroles je pusse juger
        qu’elle eust interest en ce qu’il avoit dit des faveurs. Et parce que
        je n’estois pas ignorante que ce berger l’aimoit, et que je
        sçavois assez combien les discours particuliers et qui ne sont
        point ouys d’autres personnes, sont agreables à ceux qui ayment
        bien, je voulus leur donner la commodité de dire ce qu’ils
        voudroient sans les contraindre, et pour ce sujet je fis semblant
        d’aller par la chambre, visitant tout ce qui y estoit, et me monstrois
        plus curieuse en semblable chose que je n’avois jamais esté.
        Delphire qui fut bien aise de le pouvoir desabuser, sans perdre le
        temps, parce qu’elle craignoit que quelqu’autre ne survinst,
        s’approchant davantage de luy. – Et quoy, luy dit-elle d’une voix assez
        basse, et d’un œil assez riant, est-il possuble, Tomantes, que vous
        soyez jaloux? – Mais, respondit-il, est-il possible, Delphire, que
        vous traitiez Filinte comme vous faites, et que vous aymant comme je
        fais, je ne le sois pas? A ce mot la bergere ne se put empescher de
        rire. – O dieux! dit-il, bergere, vous riez de ma douleur, que dois-je esperer de ma fortune?</p>
        <p>Delphire se remettant alors sur le serieux. – Je ris à la
        verité, reprit-elle, d’une chose de laquelle vous en ferez de
        mesme quand vous en sçaurez la verité. – Comment?
        repliqua-t’il, pouvez-vous croire que je doive rire de voir que la
        personne pour qui seulement je veux avoir de l’affection, donne la
        sienne à quelqu’autre, et que j’aye devant mes yeux veu Filinte
        paré et chargé de vos faveurs, sans que j’en meure de
        desplaisir? Ah! Delphire, si vous avez creu cela de moy, vous m’avez
        plus offencé par cette pensée que par la faveur que vous
        luy avez donnée. Car en le favorisant plus que moy, vous avez
        non seulement donné cognoissance que je luy cedois en bon-heur,
        mais en ce jugement vous me faites cognoistre que vous avez eu et avez
        encore une tres mauvaise opinion de l’amour que je vous porte, offence
        qui m’est d’autant plus insupportable qu’il n’y en eut jamais une plus injuste.</p>
        <p>Delphire alors en luy mettant la main sur la sienne. – Donnez-vous
        repos, luy dit-elle, Tomantes, et assurez-vous qu’en cecy je n’ay
        offencé ny vous ny l’amitié que vous me portez. Ce que
        vous appellez faveur, a esté un larcin, et un larcin encore fait
        avec violence, et duquel je ne me suis pu deffendre. Tant de personnes
        en sont tesmoins, que je ne m’arresteray pas davan-<pb n="317"/>tage
        à verifier ce que je dis, puis que toute la chambre estoit
        pleine de bergers et de bergeres, de qui, si vous ne me croyez, vous
        pourrez apprendre la verité. Et cela estant ainsi, comme
        veritablement il est, n’ay-je pas occasion de rire qu’une chose tant
        inopinée, et sans que j’y aye pu remedier, vous ait donné
        tant de sujet de plainte? Non, non, Tomantes, tant que vous vivrez
        avec moy comme vous faites, j’auray plus d’esgard à vostre
        satisfaction que vous ne jugez pas. Et s’il y avoit lieu de plainte en
        cecy, je trouve que c’est moy qui me devrois plaindre de vous, comme
        offencée d’avoir eu si mauvaise opinion de la bonne
        volonté que je vous porte; mais d’autant que je juge que tout
        vostre desplaisir n’est procedé que de vostre affection je le
        prens aussi pour un tres-agreable gage de l’amitié que vous
        m’avez promise. – O Dieu! dit le berger, en luy baisant la main, que
        les extremes contentemens en amour sont proches des plus grands
        desplaisirs! Cette declaration me rend la, que l’opinion que j’avois
        conceue me ravissoit; mais, ô trop aymée Delphire, vous
        puis-je point demander encore sans vous importuner, une grace qui me
        rende du tout heureux. – Dites, respondit la bergere, et vous verrez
        que si elle despend de moy, je desire vous satisfaire. Luy rebaisant
        alors la main: Je vous supplie, luy dis-je, et vous conjure par
        vous-mesme, car il n’y a rien qui vous doive estre plus cher, puis
        qu’il n’y a rien en l’univers qui vous vaille, je vous conjure, dis-je,
        de vouloir retirer cette feuille de talque, car je ne la
        sçaurois jamais voir entre les mains de ce ravisseur sans
        alteration. – Je vous promets, Tomantes, respondit-elle, que tant pour
        vostre repos que pour ma satisfaction, j’y rapporteray tout ce qui
        despendra de moy, et que vous sçaurez les efforts que j’y auray faits.</p>
        <p>Elle le laissa avec cette assurance, parce que presque en mesme temps
        quantité de bergers et de bergeres y survindrent, qui, aussi
        bien les eussent empeschez d’en pouvoir dire davantage. Cette visite
        eut plus de pouvoir sur cet amant que toutes les ordonnances des mires
        qui l’estoient venu voir, car le lendemain il sortit du lict sans avoir
        plus aucun ressentiment de son mal.</p>
        <p>Mais Delphire n’oubliant pas la supplication de ce berger, ne vid pas
        plustost Filinte qu’elle fit tous ses efforts pour r’avoir la fleur de
        talque, feignant que c’estoit parce qu’elle la vouloit garder pour
        l’amour de celle qui la luy avoit donnée. Mais Filinte qui ne se
        pouvoit repentir du larcin qu’il avoit fait: Voyez-vous, luy dit-il,
        Delphire, ne faites point estat de r’avoir ce que j’ay <pb n="318"/>
        gaigné de bonne guerre, si vous n’en payez la rançon. –
        Et quelle rançon, dit-elle, voulez-vous de moy? – Donnez-moy,
        adjousta-t’il quelque nœud, ou quelqu’autre ruban que vous ayez
        porté. – Je n’ay rien, respondit-elle, à vous donner. –
        Ny moy, reprit Filinte, à vous rendre, estant mesme bien marry
        de ne vous avoir desrobé rien d’avantage. – Et que
        voudriez-vous, dit-elle, m’avoir pris? – Le cœur, repliqua-t’il. – O!
        pour ce larcin, respondit-elle froidement, je ne vous en demanderay
        jamais la restitution, il n’est point en prise pour personne. – S’il ne
        l’est point pour moy, adjousta-t’il, ne le puisse-t’il jamais estre
        pour autre. – Tous ces discours, dit alors Delphire, sont bons, mais le
        talque que je vous demande vaut mieux, et je ne sçay quelle
        satisfaction vous pouvez avoir de retenir quelque chose de quelqu’un
        contre sa volonté. – Et quoy? respondit-il froidement, c’est
        donc contre vostre volonté que je le porte. – Il me semble,
        reprit-elle, que mes prieres vous en doivent donner assez de cognoissance.</p>
        <p>Alors il me pria de luy prester des ciseaux, ce que je fis, sans
        sçavoir ce qu’il en vouloit faire; tout froidement il les
        prist, et de mesme froideur ayant pris son chapeau, il coupa cette
        fleur en cent pieces et les jetta au feu. – Et puis tenez, me dit-il,
        en me rendant mes ciseaux, aymez-les bien, elles ont faites la
        vengeance du desplaisir que vous aviez receu de moy. – Je les aymeray
        bien, respondit-elle, pour avoir osté de vostre chapeau une
        chose qui n’y estoit pas bien seante, et qui ne vous y servoit que
        d’incommodité.</p>
        <p>Il partit sans luy respondre, tout en colere, et depuis demeura
        long-temps sans parler à elle, mais il y avoit du plaisir de les
        voir ensemble, car il ne pouvoit s’empescher de venir oû elle
        estoit, et ordinairement se mesler dans ses discours, et luy dire, sans
        parler à elle, tout ce que son despit luy mettoit en la bouche;
        toutesfois en tierce personne, et adressant tousjours sa parole
        à une autre, et Delphire luy respondoit de mesme, avec tant de
        plaisir pour ceux qui les escoutoient, qu’ordinairement, quand on les
        voyoit ensemble, chacun s’approchoit d’eux pour ouyr leurs reproches.</p>
        <p>Ce divorce dura jusqu’au jour que l’on devoit cueillir le guy; mais ce
        jour-là il la vint trouver si matin qu’à peine
        estoit-elle entrée dans la chambre d’Ericanthe: – Delphire, luy
        dit-il, vostre colere durera-t’elle encore? – Ma colere,
        respondit-elle, n’a jamais commencé contre vous, mais c’est
        peut-estre de la <pb n="319"/> vostre que vous voulez parler? – Ce
        pourroit bien estre, reprit-il en sousriant, car puis que je n’ay rien
        qui ne soit à vous, ma colere sans doute doit estre la vostre. –
        Si vous l’entendez ainsi, adjousta Delphine, je crains que vous ne vous
        mescontiez, car je ne sçay qui peut faire quelque chose mienne,
        si je ne la veux pas. – Ah! Delphire, repliqua-t’il, qu’il y a de
        choses que nous avons par force! Ne dit-on pas: une telle personne
        à la fievre, elle a la haine de chacun, elle a une extreme
        pauvreté? Et toutesfois je m’assure qu’elle ne les voudroit
        point avoir. – Et vous voulez dire, reprit Delphire, que j’ay de cette
        sorte vostre colere? – Non seulement, dit-il, ma colere, mais mon ame,
        mais mon cœur, mais mon affection, mais bref Filinte tout entier. –
        Prenez garde, respondit froidement Delphire, que vous ne soyez
        contraint de tirer de là une conclusion qui vous fera encore
        despiter. – De vous, adjousta-t’il, je ne prends rien que comme il vous
        plaist; mais que sçauriez-vous dire sur ce sujet qui m’en put
        donner occasion? – Dieu me garde, repliqua la bergere, d’y penser,
        mais si vous me le permettez, je diray que de ces choses que vous dites
        qu’on a par force, l’on s’efforce tant que l’on peut de s’en deffaire,
        de sorte que si ce que j’ay de vous, ainsi que vous me voulez
        persuader, est de cette qualité, considerez vous-mesme quelle
        conclusion l’on en peut tirer. – Cruelle et mesprisante bergere,
        s’escria-t’il, ne vivrez-vous jamais sans me donner des cognoissances
        de vostre peu de bonne volonté? Je me voy bien esloigné
        de mes pretentions: j’avois esperé que ce matin j’obtiendrois
        une faveur, pour me trouver aux jeux et exercices qui se feront
        aujourd’huy en qualité de vostre berger, et je vois au contraire
        que vous me mesprisez tousjours davantage. – Vous avez tort, dit alors
        froidement Delphire, le mespris ne m’est jamais entré dans l’ame
        pour chose qui vous touche, j’honore trop, et vostre personne, et tout
        ce qui est de vostre maison, mais je suis contrainte de respondre
        à ce que vous me dites. – Or, reprit-il, alors je cognoistray
        bien si vous dites vray, car si vous n’avez point à mespris que
        je sois recognu aujourd’huy pour vostre berger, vous me donnerez ce
        nœud que vous avez sur la teste, pour témoignage de vostre bonne
        volonté. – J’ay peur, dit-elle, qu’apres vous n’empruntiez mes
        ciseaux pour le descouper comme vous fistes la fleur de talque que vous
        m’aviez prise. – Peut-estre, continua-t’il, courroit-il la mesme
        fortune, si vous me le vouliez oster. – Vous ne devez point douter,
        adjousta Delphire, que si vous me l’aviez ravy comme <pb n="320"/> vous
        aviez pris le talque, je n’en fisse de mesme. – Si ne faut-il pas pour
        cela, reprit Filinte, que vous pensiez que d’aujourd’huy je vous laisse
        en repos sans que je n’aye ce nœud.</p>
        <p>Et à ce mot, il voulut porter la main dessus, mais la bergere
        qui y prenoit garde, se recula, et s’alla mettre aupres de la sage
        Ericanthe, oû toutesfois il la suivit et l’alloit pressant
        d’avoir ce nœud. – Non, non, dit Delphire, vous ne l’aurez pas,
        qu’Ericanthe ne me le commande. – Je ne l’auray pas, repliqua-t’il,
        qu’Ericanthe ne vous le commande? Et vous avez opinion que. si vous le
        me donniez par commandement, je le voulusse recevoir? Non, non,
        ingrate Delphire, desabusez-vous en cela, il n’y a faveur en vous que
        je voulusse, si je l’avois par autre voye que celle de vostre propre
        volonté. Je veux des dons d’amour et non pas des tributs
        d’obeissance. Et à ce mot dépitant et se faschant, il
        s’en alla. Et par hazard il sembla que tout ce jour il eut la fortune
        si contraire, que rien ne luy reussissoit à son contentement, ce
        qu’il imputoit, disoit-il, à son peu de courtoisie.</p>
        <p>Au contraire, Tomantes continuant la recherche de cette bergere avec
        une modestie tres-grande, et souffrant sans reproche, ny presque sans
        se plaindre tout ce qu’il plaisoit à cette orgueilleuse fille,
        faisoit mourir de jalousie Filinte qui, le voyant si patient, et
        jugeant toute chose selon son humeur, ne se pouvoit imaginer qu’une
        personne qui ayme bien pust souffrir les cruautez de celle qu’il ayme
        avec tant de silence, sans qu’il y fust attaché par quelque
        grande obligation, de sorte qu’il en tiroit des conclusions grandement
        avantageuses pour son rival.</p>
        <p>Cette opinion le tourmenta et le pressa si fort que, presque hors de
        luy-mesme, il s’en vint un jour trouver cette bergere, et quoy qu’il y
        eust assez long-temps qu’il n’eust parlé à elle, si
        est-ce qu’en l’abordant il luy tint ce langage: Resolvez-vous qu’il
        faut qu’une de ces trois choses arrive bien-tost: car, ou il faut que
        je change, ou il faut que vous changiez, ou il faut que je meure. La
        bergere froidement luy respondit: Que je change, il est impossible;
        que vous mouriez, ce seroit dommage; que vous changiez, c’est ce qui
        m’importe le moins et qui dépend du tout de vostre
        volonté. – O dieux! s’escria-t’il, et avec toute cette
        cruauté il faut encore que j’ayme cette insensible! Et à
        ce mot, enfonçant son chapeau, il s’en alla plus
        transporté de colere qu’il n’avoit point esté. Mais tout
        ainsi que cet esprit estoit prompt au courroux, de mesme estoit-il
        facile à apaiser, car lors qu’il estoit en sa plus grande furie,
        <pb n="321"/> si seulement Delphire parloit à luy, il estoit remis,
        et sembloit qu’il n’avoit plus de memoire de toutes les offences, ny de
        tous les outrages dont il avoit esté en colere.</p>
        <p>Toutes choses jusqu’à ce point passerent avec assez d’avantage
        pour Tomantes, et il eust eu tort s’il n’eust avoué qu’il estoit
        l’un des plus heureux bergers des rives de Lignon; et je croy
        qu’Asphale, n’eust esté qu’il estoit absent, en eust pu dire
        autant, s’il eust sceu que de tous ceux qui me voyoient, il n’y avoit
        berger duquel l’amitié me fust plus chere que la sienne, mais
        depuis ce temps la jalousie et par consequent les inquietudes
        s’emparerent tellement de leurs ames que je pense qu’ils ont eu peu de
        repos, et ne nous en ont laissé guieres davantage. Aussi est-ce
        le sujet qui nous conduit devant vous, sage bergere, suivant la reponse de l’oracle.</p>
        <p>Asphale, comme je vous ay dit, estoit absent, et Tomantes fut
        contrainct presque par un mesme destin de s’esloigner de Delphire, et
        de fortune ce fut pour aller en la mesme Province des Romains oû
        Asphale estoit desja. Je serois peut-estre importune si je redisois les
        discours de ce jeune berger, et les plaintes qu’il fit devant que de
        partir; et peut-estre plus temeraire encore si j’entreprenois de le
        pouvoir faire, car il est vray que toutes les asseurances qu’il put
        donner à cette bergere d’une constante et durable affection, il
        le fit avec tant d’apparence que ces paroles luy partoient du cœur, que
        celuy qui ne les eust pas creu, eust esté aussi incredule
        qu’eust esté trompeur et infidelle le berger qui les eust
        proferées, et qui apres se fust laissé emporter à
        l’inconstance. Il partit en fin accompagné des vœux et des
        regrets de la pluspart de ceux qui demeuroient. Et parce qu’Eleuman le
        sage pasteur le voulut voir partir, et qu’il n’ignoroit pas la bonne
        volonté que son fils portoit à cette bergere, quand il le
        vid un peu esloigné , il se tourna vers elle et comme par jeu:
        Il s’en va quant à luy, dit-il, et personne de ces belles filles
        ne le plaint. Et pource que, disant ces paroles, il avoit les yeux sur
        Delphire, elle fit comme un petit sousris, qui fut remarqué de
        plusieurs. Et depuis, quand Filinte fut revenu, car il estoit
        allé accompagner Tomantes, et que l’on luy redit: – Cruelle
        ingrate! ingrate, insensible! luy dit-il, quelle injustice est la
        vostre ou comment le Ciel en peut-il souffrir une si grande en vous?
        Tant de services que Tomantes vous a rendus meritent-ils que vous riez
        quand il s’en va et qu’il vous laisse avec tant de desplaisir. Mais le
        plaisir estoit que veritablement il <pb n="322"/> s’offençoit de
        l’offence qu’il luy sembloit qu’elle avoit faite à son rival. Et
        voyez l’humeur de ce jeune berger! tant que Tomantes fust
        esloigné, il ne se passa jour qu’il n’en fist souvenir Delphire.
        Et quelquesfois qu’il luy rendoit quelque petit service: – Je veux,
        disoit-il, que celuy-cy soit mis sur le compte de Tomantes. Mais ce qui
        n’est presque pas croyable, quand Tomantes estoit present, Filinte se
        depitoit pour la moindre parole de Delphire; au contraire durant son
        absence il trouvoit tout bon, et se monstroit si patient que rien ne le pouvoit alterer.</p>
        <p>Tomantes qui esloigné envoyoit continuellement sçavoir
        des nouvelles de Delphire, apprit incontinent combien Filinte avoit
        changé d’humeur. Et cette nouvelle commença de luy
        toucher un peu le cœur, et la fortune voulut que luy et Asphale se
        rencontrans d’une mesme contrée en un pays estranger, se
        lierent, comme c’est la coustume, d’une plus particuliere amitié
        qu’ils n’avoient jamais eue, de sorte que, presque tousjours l’un ou
        l’autre avoit un homme par les chemins qui leur rapportoit de nos
        nouvelles. Et le mal-heur voulut que ceux qui escrivoient à
        Asphale luy mandoient quelquesfois des nouvelles de Delphire telles
        qu’ils s’imaginoient, et ceux qui en donnoient à Tomantes
        escrivoient des miennes selon leur opinion, ne sçachant point
        l’estroite amitié qu’ils avoient contractée. Et eux qui
        les recevoient toutes pour vrayes, les croyoient et s’en affligeoient.
        A Asphale donc, ils escrivirent que Filinte avoit tellement
        gagné Delphire, qu’il n’y avoit plus de place pour Tomantes; et
        à Tomantes, ils manderent que depuis son départ,
        Androgene estoit devenu tellement amoureux de moy, qu’il sembloit que
        je n’eusse plus des yeux que pour le voir. De sorte que ces deux
        pauvres bergers, lors que peut-estre ils avoient plus de sujet d’estre
        contents de nous, c’estoit le temps qu’ils pensoient en avoir davantage
        de s’en plaindre, ils se conseilloient et consoloient ensemble, et je
        m’assure que ce n’estoit pas tousjours sans bien parler de nostre humeur changeante.</p>
        <p>En fin ayant tous deux hastées ou plustost precipitées
        leurs affaires afin de s’en revenir, nous eusmes nouvelles de leur
        retour. Ericanthe attendoit ce fils avec tant d’impatience, qu’elle
        alla au devant de luy jusqu’en la ville de Boen. Je sçay que ce
        jour-là Delphire se trouvoit mal, et qu’elle avoit fait dessein
        de ne point sortir du logis. Filinte ne pouvant souffrir que Thomantes
        receust ce desplaisir, la vint prier et supplier par tous les services
        qu’il luy avoit jamais rendus, de vouloir tenir compagnie à
        Ericanthe <pb n="323"/> en cette occasion, qu’il s’assuroit qu’elle luy
        feroit chose tres-agreable, et que pour son particulier il luy en
        auroit une obligation tres-grande; et joignit à ces paroles
        tant de supplications qu’en fin il obtint ce que personne n’avoit pu
        faire. Mais lors que Tomantes sceut, par le rapport mesme de Delphire,
        que la faveur qu’il avoit receue avoit esté par l’intercession
        de Filinte, il en conceut encore une plus grande jalousie. Et cela fut
        cause que depuis il alla remarquant les actions plus particulierement,
        et de luy, et de Delphire, et d’autant plus que son rival s’estoit
        rendu familier avec toutes les bergeres, d’autant plus aussi
        touchoit-il vivement Tomantes, qui ne pouvoit s’imaginer que cette
        familiarité ne procedast d’amour et non pas d’habitude;
        toutesfois à son commencement il n’en fit point de semblant,
        dissimulant sa passion le plus discrettement qu’il luy fust possible.</p>
        <p>Asphale aussi qui avoit l’esprit plein des nouvelles qu’on avoit
        escrites à Tomantes de l’amitié d’Androgene et de moy,
        sans m’en faire semblant, alloit remarquant toutes nos actions, et de
        chacune en tiroit des consequences qui n’estoient guieres à mon
        avantage. Et je ne sçay comme il advint en ce mesme temps,
        qu’estans dans la chambre d’Ericanthe, oû il y avoit une bonne
        compagnie et de bergers et de bergeres, Androgene voulut parler
        à moy, comme c’est la coustume qu’en semblables
        assemblées on s’addresse plustost à ceux avec lesquels on
        a de la familiarité, que non pas à des estrangers. Mais
        parce que je pris garde qu’Asphale nous regardoit, ne luy voulant point
        donner l’occasion de mescontentement, je me tournay de l’autre
        costé sans luy dire mot.</p>
        <p>Et voyez comme quelquefois on se trompe, et de quelle façon on
        deçoit le dessein et l’intention? Cette action remarquée
        par luy, luy fit soupçonner tout ce qu’il ne voyoit pas et qu’on
        luy avoit mandé estre entre Androgene et moy; et le pis, ce fut
        que cet autre berger ayant bien recognu que je fuyois de parler
        à luy pour la consideration d’Asphale, ne rechercha plus la
        commodité de parler à moy durant toute cette
        assemblée; mais y ayant un grand miroir sur la table qui
        s’appuyoit contre la muraille, ce discret berger y jetta la veue
        dedans, et de fortune en mesme temps je m’y regardois, de sorte qu’il
        est vray qu’Androgene plia les espaules, comme pour se plaindre de la
        façon dont je le traittois, et que moy, pour ne le desobliger
        point entierement, je luy fis quelque signe de l’œil, qui peut-estre
        luy donna du contentement. Mais je proteste que ce fut seulement pour
        le desir que j’avois <pb n="324"/> de cacher la bizarre humeur d’Asphale,
        et le malheur ne voulut-il pas que de fortune il prist garde à
        tous ces signes, et s’en picqua de telle sorte, s’imaginant par
        là quelque grande intelligence entre nous que, sortant du logis,
        il ne se laissa voir de tout le soir?</p>
        <p>Peut-estre trouverez-vous estrange, discrette bergere, que Tomantes et
        Asphale qui à leur depart avoient si peu de part en nostre bonne
        volonté, à leur retour, la pretendissent toute entiere?
        Mais il faut que vous sçachiez que, durant leur absence, ils
        obtindrent plus sur nostre amitié que cependant qu’ils estoient
        continuellement pres de nous, et cela d’autant qu’il nous sembloit
        qu’estant dans nostre hameau, ils ne voyoient rien qui valust mieux que
        nous, et que s’ils nous servoient, c’estoit presque à faute
        d’autre; qu’outre cela, nous ayant tousjours devant les yeux, l’objet
        present les arrestoit en ce devoir, et la honte d’estre nommez
        inconstans et infideles les empeschoit, autant que leur affection, de
        nous quitter. Mais lors qu’ils furent esloignez, nous n’oyions parler
        que de la beauté de ces Gallo-liguriennes, de leur courtoisie,
        et de leurs attraits, parmy lesquels toutesfois nous voyions qu’ils
        demeuroient immuables, et que tant s’en faut, leurs recherches plus
        ardentes et plus soigneuses nous tesmoignoient leurs affections plus
        grandes que nous ne les avions pas estimées, si bien que par nos
        responses, ils cognurent que leur absence leur avoit acquis ce que la
        presence leur avoit desnié.</p>
        <p>Et cela estoit cause que leur semblant que la moindre faveur que nous
        faisions à quelque autre, c’estoit leur oster ce qui estoit
        à eux, ils ne pouvoient sooffrir que nos yeux s’employassent
        presque à voir autre chose que leur visage; jugez quelle
        apparence il y avoit, et comme il estoit possible qu’estants veues de
        plusieurs, nous puissions n’en regarder qu’un seul! Toutesfois ces
        bergers, ou plustost ces tyrans, nous voulurent obliger à cette
        contrainte, et quelquefois nous en firent ouvertement des reproches;
        mais parce que Delphire ny moy ne jugions pas estre à propos de
        nous bannir de chacun, nous fismes semblant de ne les point entendre,
        et continuasmes de vivre non seulement avec Filinte et Androgene, mais
        avec tous les autres qui nous recherchoient, desquels le nombre
        n’estoit pas petit, de la mesme façon qu’il nous sembla que nous
        devions pour ne point donner de sujet à personne de mal parler
        de nous, ce qu’ils trouverent si mauvais qu’apres avoir fait un conseil
        entr’eux deux comme ils devoient se gouverner, ils resolurent de se
        mettre sur la froideur, et apres, faire semblant <pb n="325"/> d’en aimer
        d’autres. Mais en fin ne pouvans trouver sujet, en l’election duquel il
        ne leur semblast perdre en le prenant en nostre place, quittans
        là toute autre recherche, ils se mirent sur l’indifference; et
        pour conclusion, parvindrent en suivant ce chemin jusqu’à
        l’incivilité, car telle se pouvoit dire la façon dont ils
        usoient envers nous, puis que non seulement ils laisserent toutes les
        recherches et tous les soings qu’ils souloient avoir de nous, mais lors
        qu’ils nous rencontroient dans le logis de la sage Ericanthe ou
        ailleurs, ils ne faisoient pas seulement semblant de nous voir.</p>
        <p>Que si quelquefois nous nous trouvions en lieu oû il leur fut
        impossible de tourner les yeux ailleurs, c’estoit avec une peine et
        avec une espece de mespris qu’ils nous rendoient le salut, et il estoit
        bien aisé de juger à leur façon que tout ce qu’ils
        faisoient n’estoit que par contrainte, avec indifference ou par maniere d’acquit.</p>
        <p>Cette estrange façon de proceder fut cause que chacun y prit
        garde, et presque tous ceux qui en oyoient parler, les blasmoient
        d’inconstance et de legereté, mais eux, au contraire,
        maintenoient qu’ils estoient les mesmes qu’ils souloient estre, qu’ils
        n’avoient point changé, et qu’ils nous aimoient et honoroient
        autant qu’ils avoient jamais fait, mais que les affaires ausquelles ils
        estoient contraints de s’employer pour la conservation du bien de leur
        famille les divertissoient et les empeschoient de mettre tout le temps
        à ces petits soings qu’ils nous souloient rendre.</p>
        <p>Il faut, ô sage Diane, que Delphire et moy confessions, qu’apres
        en avoir divers fois parlé ensemble, car nous semblant que
        courant une mesme fortune, les mesmes remedes nous seroient utiles,
        nous resolumes, pour oster toute excuse à ces deux esprits
        volages, de nous retirer de tous ceux qui leur pouvoient donner quelque
        ombrage, et afin de le faire honnestement, nous prismes l’occasion
        telle que je vous diray.</p>
        <p>Eleuman et Ericanthe se plaisoient grandement de voir faire des
        representations par ceux qui estoient d’ordinaire en leur maison; et
        de fortune, Delphire, comme la bergere de tout le hameau qui a le plus
        bel esprit, avoit ordinairement l’un des meilleurs personnages. Il
        advint qu’en la suite du jeu qui se representoit, Delphire avoit
        à dire à un berger, qu’il ne devoit jamais rien esperer
        en son amitié, par hazard elle vid Filinte qui n’en estoit pas,
        mais qui assez prés du theatre escoutoit et admiroit Delphire.
        Et jugeant bien que c’estoit celuy qui donnoit plus de jalousie
        à <pb n="326"/> Tomantes, lors qu’elle vint sur les vers que je dis,
        au lieu de les prononcer contre le berger auquel elle parloit, selon le
        cours de sa representation, elle se tourna tout à faict à
        Filinte, et comme s’il eust esté de la fable, et que c’eust
        esté luy à qui elle devoit parler, elle luy dit ces vers</p>
    </div>
    <div class="contentci">
        <milestone type="space"/>
        <p>Amour ne peut sur une vraye amour</p>
        <p>Anter une autre amour:</p>
        <p>Il faut que l’une meure.</p>
        <p>Et pour moy je le jurre</p>
        <p>Que mille morts je m’eslirois plustost</p>
        <p>Que de t’aymer jamais.</p>
        <p>Perds-en toute esperance!</p>
        <p>Ton amour m’importune,</p>
        <p>Et je la hay, berger,</p>
        <p>Si ce que tu me dis</p>
        <p>Est chose veritable</p>
        <p>Autant comme tu m’aymes!</p>
        <milestone type="space"/>
    </div>
    <div class="contentl">
        <p>Le visage que Delphire tourna vers Filinte, les yeux et les gestes
        qu’elle luy addressa, furent cause que non seulement ce pauvre berger
        le recognut, mais Tomantes aussi, et presque tous ceux qui luy virent
        faire cette action, qui fut cause que presque chacun d’eux tourna les
        yeux sur luy, qui n’osa en si bonne compagnie faire paroistre le
        dépit qu’il en conceut.</p>
        <p>Quelques jours apres que nous estions sur le bord de la claire riviere
        de Lignon, et que nous passions le temps le long du gravier, j’attendis
        qu’Asphale, Androgene et plusieurs autres bergers et bergeres fussent
        autour de moy, et lors tenant une petite baguette en la main j’escrivis
        sur le gravier: J’AYME. Pour lors Androgene par dessus mon espaule
        alloit lisant ce que je marquois dessus le sable, et pensant que ce mot
        fut grandement à son advantage: – C’est à moy, dit-il,
        en sousriant, à qui vous escrivez cette parole? – Il est vray,
        respondis-je. Et je vis qu’à ce mot Asphale rougit. – Mais
        sçavez-vous bien, continuay-je, ce qu’il signifie? – J’entends
        bien ce mot, respondit-il. – Non faites peut-estre pas, repris-je,
        l’intelligence de celuy qui l’escrit, car je veux dire que
        l’amitié que vous pensez que je vous porte, est comme cette
        escriture que vous voyez, luy dis-je, (et en mesme temps passant le
        pied dessus) et que vous ne voyez plus. Asphale et tous ceux <pb n="327"/>
        qui m’ouyrent, firent un esclat de rire qui surprit peut-estre autant
        Androgene que ce que je luy avois dit.</p>
        <p>Il me semble, sage et discrette bergere, que ces deux actions de
        Delphire et de moy devoient contenter ces amans mutinez, si pour le
        moins ils meritoient d’avoir ce nom d’amant. Au contraire voyans que
        presque nous estions celles qui les recherchoient, abusant de nostre
        honte, ils en firent une chanson que chacun d’eux s’attribuoit, et en
        la meilleure compagnie qu’ils nous trouvoient, c’estoit la premiere
        chose qu’ils mettoient en avant. Elle estoit telle:</p>
    </div>
    <div class="contentci">
        <milestone type="space"/>
        <head type="chapitre">STANCES</head>
        <milestone type="space"/>
        <h4>I</h4>
        <milestone type="space"/>
        <p>La voicy, la volage,</p>
        <p>Qui s’en revient vers moy!</p>
        <p>Mais je gage</p>
        <p>Que c’est avec dessein de rompre encor sa foy.</p>
        <milestone type="space"/>
        <milestone type="space"/>
        <h4>II</h4>
        <milestone type="space"/>
        <p>Une inconstance estrange</p>
        <p>Fit qu’elle me quitta;</p>
        <p>En eschange</p>
        <p>Ce qui me la redonne est ce qui me l’osta.</p>
        <milestone type="space"/>
        <milestone type="space"/>
        <h4>III</h4>
        <milestone type="space"/>
        <p>Elle ne pouvoit croire</p>
        <p>Ce qu’alors je valois,</p>
        <p>C’est ma gloire</p>
        <p>Qu’en changeant elle a veu qu’elle perdoit au choix.</p>
        <milestone type="space"/>
        <milestone type="space"/>
        <h4>IV</h4>
        <milestone type="space"/>
        <p>Mais combien l’inconstance</p>
        <p>Va son cœur decevant!</p>
        <p>Elle pense</p>
        <p>Que comme elle chacun se tourne au premier vent. <pb n="328"/></p>
        <milestone type="space"/>
        <milestone type="space"/>
        <h4>V</h4>
        <milestone type="space"/>
        <p>Toutesfois, qui l’en blasme</p>
        <p>Est injuste en cecy,</p>
        <p>Estant femme,</p>
        <p>Je l’excuse en disant que toutes sont ainsi!</p>
        <milestone type="space"/>
        <milestone type="space"/>
        <h4>VI</h4>
        <milestone type="space"/>
        <p>Car toutes de nature</p>
        <p>Sont d’un espritleger;</p>
        <p>Sans parjure</p>
        <p>Je jure qu’en amour leur propre est de changer.</p>
        <milestone type="space"/>
        <milestone type="space"/>
        <h4>VII</h4>
        <milestone type="space"/>
        <p>Que si l’on leur void suivre</p>
        <p>Un dessein constamment,</p>
        <p>C’est de vivre</p>
        <p>Plustost avec un œil qu’avec un seul amant.</p>
        <milestone type="space"/>
    </div>
    <div class="contentl">
        <p>Ne vous semble-t’il point que cette chanson fut un digne payement
        de la peine que Delphire et moy avions prise de leur tesmoigner nostre
        bonne volonté? Ingrats et mescognaissans qu’ils estoient de
        traiter avec de semblables paroles des personnes ausquelles l’on
        pouvoit reprocher le moins le crime qu’ils leur imputoient, et duquel
        avec raison on les pouvoit plus justement blasmer! Or voyez, sage
        bergere, quel effet elle fit en nous: nous nous resolusmes toutes deux
        de ne faire non plus d’estat d’eux que si jamais nous ne les avions
        veus. Et afin que personne ne pust juger que nous en voulussions user
        de cette sorte pour avoir l’esprit diverty ailleurs par quelque
        nouvelle affection, en mesme temps nous nous retirasmes de toute sorte
        de practique, non pas toutesfois tout à coup, de peur qu’un si
        prompt changement ne donnast sujet à quelques-uns de le trouver estrange.</p>
        <p>Mais voyez, belle et sage bergere, combien ceux qui nous reprochent
        l’inconstance sont eux-mesmes inconstans: nous n’eusmes pas vescu deux
        lunes avec cette froideur que, comme si nostre glace, par un contraire
        effort, eust rechassé le feu dans leur ame, les voylà qui
        reviennent à nous avec les prieres et les
        sup-<pb n="329"/>plications, et je ne sçay si je dois dire avec les
        mesmes importunitez desquelles ils avoient autrefois accoustumé
        d’user. Filinte et Androgene qui avoient tousjours continué de
        vivre avec nous d’une mesme façon, furent les premiers à
        s’opposer à leur retour, disant que cette inconstance estoit
        trop grande pour estre recevable; que si l’on ne chastioit ces volages
        esprits par des demonstrations grandes, il n’y auroit plus de foy ny de
        loyauté parmy les bergers. Nostre humeur qui estoit assez
        disposée à ne les plus recevoir, nous fit aysément
        consentir à l’opinion de Filinte et d’Androgene, et en cette
        resolution, toutes les fois qu’Asphale ou Tomantes s’approchoient de
        nous, nous leur remettions devant les yeux leur inconstance, et eux, au
        contraire, pour monstrer qu’il n’y a si mauvaise cause qui ne trouve
        quelqu’un qui la soustienne, essayoient par diverses raisons à
        maintenir qu’ils n’estoient point inconstans, et demandoient que l’on
        leur dist que c’estoit que la constance, et dans quels termes et dans
        quelles limites elle estoit renfermée; que, jusques à ce
        qu’il en fust fait une regle ou plustost une loy, l’on ne pouvoit point
        dire qu’ils y eussent contrevenu. Cette dispute passa si avant qu’en
        fin nous sentans importunées de leurs crieries, nous prismes
        tous ensemble resolution d’aller à l’Oracle pour y mettre une
        fin, par la responce duquel nous fusmes renvoyez vers vous, sage et
        belle bergere, de laquelle nous attendons le juste jugement, afin que
        nous puissions quelquefois estre delivrées de si pesans, pour ne
        point dire insupportables fardeaux.</p>
        <p>Dorisée finit de cette sorte son discours, et apres avoir fait
        une grande reverence, se remit en sa place pour attendre ce que la
        bergere Diane en ordonneroit qui, apres avoir demandé l’opinion
        d’Alexis, Astrée, Philis, Silvandre et quelques autres,
        ordonnerent que Tomantes et Asphale diroient les raisons par lesquelles
        ils pensoient soustenir qu’ils ne fussent point inconstans. Et Tomantes
        parla de cette sorte pour tous deux.</p>

        <milestone type="space"/>
        <milestone type="space"/>
        <head type="chapitre">HARANGUE DE TOMANTES</head>
        <milestone type="space"/>

        <p>Nous voyons et cognoissons bien, ô nostre tres-juste juge,
        que c’est avec raison que vous nous ordonnez de vous dire les moyens
        que nous avons, Asphale et moy, non seulement pour monstrer nostre
        innocence, mais aussi pour convaincre du blasme qui nous <pb n="330"/> est
        imposé nos propres accusateurs; parce qu’il est autrement
        impossible que l’esprit humain vienne à la cognoissance d’une
        verité qui est mise en doute, l’artifice de ceux qui ont le tort
        estant si grand à desguiser leurs mauvaises raisons, que
        malaisément en peut-on voir le vray visage, si ce n’est par les
        oppositions et responces de ceux qui sont oppressez. Mais nous voyons
        et cognoissons bien aussi que, nous qui, jusques icy, avons mis toute
        nostre estude à bien aymer, et non pas à le bien dire,
        tant s’en faut, à qui le plus souvent et nostre discretion, et
        la rigueur de celles que nous avons servies, ont entierement deffendu
        la parole, malaisément pourrons-nous assez bien dire ce que si
        parfaitement et si religieusement nous avons observé d’autant
        que, s’il est vray que personne ne se doit mesler que du mestier qu’il
        a appris, et auquel il fait profession, n’est-il pas vray, ô
        nostre juge! que n’ayant jamais fait autre profession que d’aimer sans
        le dire, nous serons maintenant bien empeschez de prendre un autre
        personnage et de recourir aux paroles pour verifier nos actions,
        ausquelles nous avions remis toute nostre eloquence et toute nostre persuasion.</p>
        <p>Cette consideration nous feroit grandement redouter l’issue de cette
        entreprise, sçachant assez que nous avons à faire contre
        des personnes qui, au rebours de nous, se sont tousjours plus
        estudiées à bien dire sans aymer qu’à bien aymer
        sans le dire, et que, maintenant que toutes les armes desquelles nous
        devons nous servir, ne sont que des paroles, estant les leurs propres,
        et ausquelles elles sont exercées, il est certain qu’elles s’en
        sçauront beaucoup mieux ayder, et qu’elles auront un tres-grand
        advantage sur nous , si nostre juste juge, par sa prudence et par son
        bon jugement, ne balance la sincerité de nos raisons toutes nues
        contre l’artifice et le bien dire de nos adversaires. Et sur cette
        confiance nous prendrons la hardiesse de les representer
        naïvement, et le plus brievement qu’il nous sera possible.</p>
        <p>Mais quand tout est bien consideré, quelles accusations, Asphale
        mon amy, sont celles que l’on fait contre nous et desquelles nous
        puissions prendre quelque occasion de crainte? Si l’on nous blasmoit
        de trop aimer, Si l’on nous accusoit de nous estre laissez transporter
        à une trop violente affection, Si l’on disoit que nous passons
        les limites de tout amour, Si l’on se plaignoit que l’excés de
        nostre passion nous rend importuns, voire mesme insupportables en
        nostre continuelle recherche, cette accusation peut-estre seroit
        estimée vraysemblable , et il faudroit que nous missions
        <pb n="331"/> peine à nous en descharger. Mais de nous accuser de ne
        point aimer celles que nul ne peut voir sans adorer, n’est-ce pas se
        mocquer de nous et de ceux encore, si je l’ose dire, qui l’escoutent?
        Peut-on dire qu’Asphale n’aime point, de qui l’affection a
        surmonté une si longue absence? Que si l’esloignement, comme
        l’on dit, est la vraye mort d’Amour, quelle doit-on penser l’amour qui
        n’est point morte en cette longue absence, sinon que veritablement elle
        est immortelle? Immortelle donc est celle d’Asphale pour
        Dorisée, immortelle celle de Tomantes pour la belle Delphire,
        qui non seulement a resisté à l’absence, mais aux
        rigueurs de cette belle qui peut-estre eussent esté
        insupportables à tout autre, mais à une si grande
        longueur de temps duquel on dit que le bransle ruine toutes les choses
        plus fermes et plus constantes, mais encore à toutes les
        difficultez qui se sont rencontrées, voire à toutes les
        impssibilitez qui se sont opposées à son dessein.</p>
        <p>O dieux! et qui se peut souvenir que Tomantes a aimé cette
        belle Delphire dés le berceau, et en un aage, s’il se peut dire
        ainsi, qu’elle n’estoit capable de cognoistre, ny de faire recognoistre
        l’amour, et que l’on puisse penser, maintenant que, comme un
        embrasement universel, ses yeux portent le feu par tout oû ils
        daignent jetter leurs rayons, ce mesme Tomantes s’en puisse retirer, et
        ne l’aimer plus? Qui peut avoir veu ce Tomantes vaincre toutes les
        rigueurs et le mespris de Delphire, mespriser la longueur du temps et
        surmonter toutes les difficultez qui se sont opposées à
        son affection? Et maintenant que cette belle monstre d’avoir agreable
        sa bonne volonté, que les difficultez se sont esvanouies, et que
        le temps semble estre arrivé au point qu’il a tant
        desiré, qui peut rappeller ces choses, dis-je, en sa memoire, et
        croire que ce mesme Tomantes ne l’aime plus?</p>
        <p>Veritablement ces accusations sont tant hors du sens commun que, comme
        elles sont faites sans raison, aussi ne peut-on trouver raison pour
        leur respondre, sinon de dire avec tous les plus sçavants que,
        s’il ne faut point disputer contre ceux qui nient les principes, il ne
        faut non plus le faire contre ces personnes qui mettent ces oppositions
        en avant; et toutesfois elles remplissent le Ciel et la terre de leurs
        plaintes, et du blasme qu’elles nous imputent, et veulent que par force
        nous confessions que nous ne les aimons point. Voyez quelle humeur est
        la leur! elles veulent mieux sçavoir que nous ce que nous
        faisons. L’amour est un acte de la volonté: or y a-t’il
        quelqu’un qui ait les yeux si clair-voyants <pb n="332"/> qu’il puisse
        mieux voir ma volonté que moy-mesme? Mais comme, ô dieux
        ! la nature humaine est bien plus penchante à croire le mal que
        le bien, si une seule fois nous leur disions: O Delphire, et vous
        Dorisée! sçachez que nous ne vous aimons point,
        incontinent elles le croiroient! Et nous leur disons et redisons mille
        et mille fois: Belle Delphire, Tomantes meurt d’amour pour vous, et,
        Belle Dorisée, Asphale est entierement à vous. Et
        pourquoy; incredules, nous respondez-vous qu’il n’est pas vray? Quoy
        donc? vous ne nous croirez que quand nous mentirons et vous
        n’adjousterez foy, sinon aux paroles qui seront à nostre
        prejudice? Nous avons pour le moins cet advantage pardessus vous et
        qui n’est pas un foible tesmoignage de l’amour que vous niez estre en
        nous, c’est que, si une seule fois vous nous disiez: nous vous aimons,
        nous le croirions incontinent, et n’en ferions jamais aucun doute. Et
        d’oû vient cette foy et cette creance? D’amour, d’amour,
        dis-je, qui nous fait croire en vous la verité, comme toutes les
        autres vertus en la personne aymée. Mais comme le menteur se
        prend et se coupe soy-mesme de son propre tranchant, ces belles n’ont
        jamais voulu avour que nous les ayons aymées; tant s’en faut,
        elles l’ont tousjours nié, maintenant elles nous appellent inconstans.</p>
        <p>Si ce dernier outrage est veritable, nous avons, ce me semble, ô
        mon cher Asphale, de quoy nous contenter, car c’est conclure au moins
        selon leur opinion, que maintenant nous les aymons, car si nous les
        avions aimées autrefois, et que nous devinssions inconstants,
        c’est sans doute qu’il faudroit conclure que nous ne les aimerions
        plus. Mais puis qu’elles maintiennent que nous ne les avons point
        aymées par le passé, qu’est-ce à dire, quand elles
        nous appellent inconstants, sinon advouer qu’à cette heure nous
        les aimons? Et en ce sens, ô belles bergeres, nous accorderions
        vostre dire, si ce n’estoit qu’encore qu’amour arrachede vos bouches
        cette verité contre vostre intention, toutesfois nous ne voulons
        pas advouer que nous ne vous ayons point aymées, car au
        contraire, nous disons et nous maintenons que jamais il n’y eust une
        plus entiere affection que celle qu’Asphale et Tomantes vous ont
        portée, et emporteront avec eux dans la sepulture.</p>
        <p>Or la plus grande preuve qu’elles disent avoir contre le defaut de
        nostre affection, c’est que nos actions ne tesmoignent point que nous
        les aymions. Considerez, ô nostre juste juge! considerez,
        dis-je, comme ce blasme est mal fondé, et combien mal
        aysément <pb n="333"/> nous y pouvons remedier. Lors que nos actions
        ont esté de feu et toutes d’impatience, elles nous ont tousjours
        dit que nous ne les aymions point. Ausquelles falloit-il que nous
        recourussions pour leur persuader la verité de nostre affection,
        sinon au contraire? Nous nous sommes donc mis sur la froideur et sur
        la patience, mais comme oublieuses du jugement qu’elles avoient fait,
        les voylà qui nous accusent encore plus asprement de faute
        d’amour! O dieux! et que faut-il que nous fassions, si pour nostre
        malheur les deux contraires font un semblable effet en ces injustes
        ames? Ny le chaud, ny le froid ne peut tesmoigner nostre amour: qui
        est-ce donc qui le pourra faire?</p>
        <p>Ces considerations toutesfois, ou plustost ces contradictions n’ont
        laissé de nous mettre en peine, non pas que tous ceux qui voyent
        et pesent chasque chose avec un sain jugement puissent jamais entrer en
        doute de nous, mais parce qu’y ayant plus de ceux qui sont inclinez
        à mal juger d’autruy que de ceux qui tiennent la balance juste,
        il s’ensuit qu’envers la plus grande partie des hommes, nous
        demeurerons blasmez et diffamez. Et ce qui plus nous pese encore, ou
        plustost qui nous est du tout insupportable, c’est que ces belles
        puissent nourrir une si sinistre opinion de nous en leurs ames, n’y
        ayant jamais rien eu que nous ayons recherché avec plus
        d’ambition que de leur persuader le contraire. Et c’est pourquoy,
        encore qu’en toute chose nous sçachions bien que nous leur
        devons ceder, en celle-cy toutesfois nous avons esté contrains
        de leur contredire opiniatrément, et en venir jusques au
        jugement d’autruy, ce que nous ne voudrions pas qui fust pris pour
        deffaut d’amour et de respect, mais plustost pour un excez d’affection
        qui nous emporte par dessus toute sorte de devoir. Et en cet excez nous
        avons souvent demandé, puis qu’elles maintiennent que nous
        sommes inconstans, qu’elles nous accordent donc premierement
        qu’autrefois nous les avons aymées, et puis, qu’elles nous
        prescrivent les limites dans lesquelles un amant doit demeurer pour ne
        point contrevenir à cette constance, afin que, comme avec une
        juste regle, l’on peut juger si la ligne est droite en les approchant
        l’une de l’autre, de mesme, ô nostre juge! l’on puisse voir si
        nous sommes inconstans ou non. Les dieux sont ceux qui nous envoyent
        vers vous, les dieux soient ceux qui vous conseillent et inspirent
        à nous enseigner la verité.</p>
        <p>Mais cependant nous requerons et conjurons Amour d’oster <pb n="334"/> des
        ames de ces belles l’incredulité qui fait condamner nos actions,
        puis que, si veritablement elles sont differentes de ce qu’elles
        souloient estre, ce n’est pas changement de volonté, mais la
        contrainte de nos affaires qui en est cause, et qui, nous tenant
        l’esprit distraict, nous empesche de pouvoir continuer les mesmes
        petites recherches, desquelles nous les avons si souvent
        importunées, et ausquelles nous pouvions employer le temps, lors
        que ce temps-là ne nous estoit point necessaire pour la
        conservation de nostre famille. N’est-il pas vray que chasque âge
        a ses propres actions? Et la nature nous enseigne que les fleurs sont
        propres au printemps, et les fruicts à l’esté. Que si
        l’on ne voyoit sur les arbres tout le long de l’année que des
        fleurs, on diroit qu’en vain ils fleuriroient. Et pourquoy n’en
        diroit-on de mesme de nous si nous estions tousjours sur des petites
        fleurs qui sont propreset naturelles à la naissance de l’amour?
        Il faut, quand on est plus advancé en âge, que cet amour
        apporte des fruicts, s’il ne veut contrevenir aux lois de la nature.</p>
        <p>Mais peut-estre, quoy qu’elles n’en dient rien, ce qui leur fait
        concevoir cette opinion, c’est que la conversation qu’elles nous voyent
        plus particuliere que nous ne soulions pas avoir avec d’autres, leur
        fait penser que nostre affection s’estend de mesme à les aymer.
        S’il est vray qu’un amant doive estre une personne farouche et sans
        communication, nous avouons qu’elles ont raison, mais le nom d’amant ne
        signifiant pas sauvage, loup garou, ny barbare, nous ne voyons pas sur
        quelle raison leur opinion puisse estre appuyée.</p>
        <p>Toutes ces doutes et toutes ces justes raisons que nous avons de nous
        douloir des jugemens qu’elles ont faits de nostre affection nous font
        recourir à vous, ô sage bergere, et nous parlons des
        jugemens qu’elles ont faits au desadvantage de nostre affection. Car de
        tout ce dont elles nous blasment et accusent, comme Asphale et
        Tomantes, nous n’en oserions faire aucune plainte, souffrant avec le
        respect que nous devons tout ce qu’il leur plaist, mais quand elles
        nous accusent comme amans, alors nous ouvrons la bouche, non pas pour
        les accuser ou nous en plaindre, mais seulement pour gemir comme ceux
        qu’une douleur trop sensible afflige et tourmente par dessus leur force; autrement
        nous dirions, quand elles nous reprochent cette chanson,
        que la force de la douleur nous a arrachée de la bouche, que
        veritablement leur changement en avoit esté cause, et qu’encore
        nous allions cherchant <pb n="335"/> quelque espece de raison pour les
        excuser, en disant que toutes faisoient ainsi, afin que cette
        inconstance ne fust point tant desappreuvée en elles seules.</p>
        <p>Nous dirions que tant de services receus et peut-estre recognus assez
        clairement pour n’estre plus mis en doute, ne meritoient pas qu’un
        Filinte, durant l’esloignement de Tomantes, fust mis en sa place, ny
        qu’un Androgene prist celle d’Asphale. Que les faveurs qu’en nostre
        absence, et l’un et l’autre en ont eu, nous donneroient un tres-ample
        et tres-veritable sujet de les accuser de ce qu’elles nous blasment.
        Que si, estants presents et à vos yeux mesmes, chacun, comme
        nous, a veu ce que le moins nous devions voir, je parle de ces
        gratifications à nostre desadvantage, que la plainte que cette
        chanson en a faite, ne les doit pas tant offencer, que le silence les
        doit avoir obligées, avec lequel en nostre absence nous avons
        souffert les nouvelles que l’on en escrivoit de tous costez. Que si
        elles nous veulent croire, que Delphire se souvienne de ce qu’elle a
        escrit à Tomantes, de Dorisée et d’Androgene, et que
        Dorisée ait memoire de ce qu’elle a mandé à
        Asphale, de Delphire et de Filinte.</p>
        <p>Et parce qu’elles diront qu’une fille ne peut ny ne doit empescher que
        quelqu’un l’aime, pourveu que ce soit avec la discretion qui est
        requise, et le respect et l’honneur qui se doivent, nous demandons,
        ô nostre tres-juste juge, vostre jugement sur ces quatre demandes: à
        sçavoir, si celle qui se plaist à estre
        aimée et servie de plusieurs, demeure dans l’observance des loix
        de la constance; et si cette pluralité d’amants leur est plus
        permise, qu’aux hommes la pluralité d’amantes; si les loix de
        la constance ordonnent que l’amant, depuis qu’il se dit tel, doit fuir
        la veue et conversation de toutes les autres bergeres, et bref, quels
        sont les termes et limites de cette constance tant reclamée de
        tous, et si cognue de si peu de personnes, afin que ces belles bergeres
        recognoissent que, comme nous sommes tres-jaloux de vivre en vrais
        amants, de mesme elles ne doivent pas estre offensées, si nostre
        affection ne peut endurer de si sensibles outrages que ceux que nous
        recevons, et desquels jusqu’icy nous n’avons osé faire aucune
        plainte. Et en toutes ces choses vostre beau jugement ayant assez
        recognu l’affection, et l’inviolable fidelité de ces deux
        amants, que vous ordonnerez qu’ils soient receus de leurs bergeres
        comme ils meritent. Ainsi dit Tomantes, et apres avoir fait une
        profonde reverence, s’alla asseoir en sa place. Diane alors <pb n="336"/>
        ordonna à Delphire de respondre à ce que Tomantes avoit
        dit si toutesfois elle y vouloit contredire quelque chose. Alors
        Delphire prit la parole de cette sorte.</p>

        <milestone type="space"/>
        <milestone type="space"/>
        <head type="chapitre">RESPONCE DE DELPHIRE</head>
        <h3>A TOMANTES</h3>
        <milestone type="space"/>

        <p>Nous ne trouvons point estrange, belle et discrette bergere,
        d’ouyr une si grande abondance de paroles sortir de la bouche de
        Tomantes, tant en son nom qu’en celuy d’Asphale, car s’il est vray que
        celuy qui ayme bien sçait fort peu dire ce qu’il ressent, il
        semble que par les contraires celuy qui ayme peu ne puisse jamais
        mettre fin à son discours. Que si jusqu’à cette heure
        l’on n’en a point veu l’experience, il faut seulement prendre garde
        avec quel torrent de paroles Tomantes vient de desduire, non pas ses
        raisons, mais ses desraisons, s’il m’est permis d’user de ce mot. Et
        quoy que pour la mesme consideration, je veux dire, parce que
        Dorisée ny moy n’aimons point, il nous seroit permis de
        respondre bien au long à leurs oppositions, si est-ce que nous
        ne le ferons pas, tant parce que ce seroit abuser de la patience de
        nostre juge, et de ceux qui nous escoutent, que d’autant que les choses
        qu’ils ont dites ont si peu de fondement que ce seroit faire tort au
        jugement de Diane de les convaincre avec plusieurs raisons, puis que si
        aisément elle en peut voir et descouvrir la fausseté. Et
        veritablement, c’est une chose si claire, que nous ne leur respondrions
        point, si ce n’estoit que par obeissance il faut que nous le fassions,
        puis que nostre juste juge nous l’a ainsi ordonné.</p>
        <p>Pour commencer donc: A quoy penses-tu, Tomantes, quand tu t’escries de
        devoir parler de ton affection? Toy, dis-tu, qui as accoustumé
        autant d’aimer sans le dire, que nous de le dire sans aimer? A quoy
        penses-tu, dis-je, puis que tu avoues que si une seule fois nous avions
        dit, Dorisée et moy: nous vous aimons, vous le croiriez
        à jamais? Hé! berger, si nous sommes tant
        accoustumées de le dire, de quoy te plains-tu? Vous
        voilà tous deux satisfaits, et à quoy [bon] importuner
        l’oracle et affliger cette assemblée de tant de paroles, puis
        que nous avons tant accoustumé de le dire. Mais, ô nostre
        juge, j’entends la force et l’artifice de son argument: il ne dit pas
        absolument que nous avons accoustumé de le dire, mais seulement
        que nous avons accoustumé autant de <pb n="337"/> dire que nous
        aimons, sans toutesfois aimer, qu’eux, d’aimer sans le dire. Et parce
        qu’ils n’ont point accoustumé d’aimer, il s’ensuit que ny nous
        aussi n’avons point accoustumé de le dire, et de cette sorte ils
        ont quelque raison, car il est bien malaisé de bien parler d’une
        chose que l’on ignore, tesmoing tout le discours que Tomantes vient de
        faire, auquel il n’y a pas plus de paroles que de contradictions.</p>
        <p>Mais or sus, avouons leur, pour leur donner quelque satisfaction,
        qu’ils sont bien empeschez de parler sur ce sujet, parce que, si
        autrefois ils aimoient, comme ils disent, ils aimoient sans le dire, et
        que maintenant qu’ils n’aiment point, ils sont toutesfois contraints de
        le dire. Et bien! Tomantes, et toy Asphale, estes-vous contents? Vous
        le devez estre pour le moins, puis que l’on vous accorde ce que vous
        demandez, mais à quoy sert cela à nostre differend? Rien
        du tout, et non plus que les tesmoignages que ce berger rapporte pour
        prouver qu’ils nous ont aimées, car ils seroient peut-estre
        valables, si les hommes, je veux dire ceux de leur aage, se
        conduisoient avec raison, et l’on pourroit de là inferer quelque
        chose de ce qu’il veut dire. Mais pour eux qui font tout au hazard,
        tout par humeur, et rien avec les justes regles de la raison, que
        peut-on tirer de là, sinon qu’alors leur humeur estoit telle
        pour nous affliger et persecuter, et que maintenant elle est toute differente?</p>
        <p>Mais dira-t’on: A quoy [bon] se donner tant de peine? Mais
        respondrons-nous, qui peut trouver la raison de ce qui n’a point de
        raison? Je diray que c’est par opiniastreté, ou pour tromper,
        ou pour estre ambitieux du nom d’amant, sans en vouloir avoir l’effet,
        ou bref, pour quelque autre pire ou plus pernitieux dessein. Qu’est-ce
        que raisonnablement on ne peut pas soupçonner de personnes si
        desraisonnables? Mais, disent-ils, nous sçavons bien que nous
        aimons? et y a-t’il quelqu’un qui sçache mieux nostre
        volonté que nous-mesmes? Mais, ô nostre juge, et qui peut
        douter que d’autres ne la sçachent mieux? Y a-t’il quelqu’un
        qui puisse bien juger s’il a l’esprit preoccupé de quelque
        passion? Or ces bergers ont leur passion ordinaire qui les emporte,
        quelle apparence y a-t’il qu’ils puissent faire un bon jugement de ce
        qui les touche? mais nous qui sommes sans passion en ce qui les
        concerne, nous en pouvons juger sainement et sans reproche. Et pour
        exemple, ceux qui verront Adraste ne jugeront-ils pas mieux de sa folie
        que luy-mesme, et pour vous montrer que non <pb n="338"/> seulement ils ne
        sçavent ce qu’ils font, mais non pas mesme ce qu’ils veulent,
        voudroient-ils et cesseroient-ils de vouloir une mesme chose sans y
        mettre plus d’un moment d’intervale?</p>
        <p>Mais, ô dieux! s’escrient-ils, que la nature humaine est plus
        penchante à croire le mal que le bien! Il falloit dire: le
        naturel des hommes, et particulierement celuy de Tomantes et d’Asphale,
        car pour nous nous ne croyons ny mescroyons que ce qui se doit. Et pour
        vous montrer qu’il est ainsi, nous vous confessons que, si vous nous
        disiez que vous ne nous aimez point, nous le croirions sans doute, car
        ordinairement chacun croit ce qu’il desire, et de plus que nous
        sçavons par experience que vous ne sçavez pas aimer.
        Quand vous nous dites que vous nous aymez, nous n’en croyons rien,
        parce que nous sçavons que tout homme est menteur, que c’est un
        mestier que celuy d’aimer, que vous n’appristes, ny ne sceustes jamais
        faire, et parce en fin que toutes vos actions dementent vos paroles, et
        lors que vous nous dites quelque chose à vostre advantage, nous
        n’y adjoutons point de foy, car nous sçavons que vous vous
        flattez. Quand c’est à vostre desadvantage, nous le croyons,
        sçachant assez d’ailleurs qu’il est veritable, et vous
        semble-t’il que nostre croyance soit conduite avec raison, et non pas
        celle que vous dites avoir en nous, de laquelle aussi vous vous dementez incontinent?</p>
        <p>Et voyez, ô nostre juge, la belle ostentation: l’amour,
        dient-ils, qui est en nous, nous fait croire que vous estes veritables,
        parce que l’amant doit croire toutes les vertus en la personne
        aimée. Hé! Tomantes, si vous nous croyez veritables,
        pourquoy ne tenez-vous pour assuré que je n’aime point Filinte,
        ny Dorisée Androgene, puis que si souvent nous vous l’avons dit
        ? Quoy! un miroir su lequel par mesgarde on aura jetté l’œil,
        ou une faveur qui vous sera faicte, et que pour la tenir cachée
        on mettra à conte d’un autre, vous feront perdre cette creance
        que nous sommes veritables? Et ne voyez-vous pas que, quand vous nous
        appellez menteuses, cette injure vous dement, et vous convainc par vos
        mesmes paroles, car si l’on doit croire en la personne aimée
        toute vertu, et que la verité en soit une, n’est-il pas vray
        qu’avec cette reproche vous dites en mesme temps que vous ne nous aimez point?</p>
        <p>Mais tous ces poincts seroient ennuyeux, si je voulois les rapporter
        par le menu, pour montrer leurs contradictions. Il suffira que
        briefvement je responde à ceux qui semblent avoir plus de
        <pb n="339"/> force. Il faut. disent-ils, que si nous ne vous avons point
        aimées par le passé, maintenant que vous nous nommez
        inconstants, vous vueilliez dire que nous vous aymons. Si nous parlions
        d’amour, ô bergers, vous auriez peut-estre quelque raison, mais
        sans seulement tourner nostre pensée sur l’amour, ou sur la
        hayne, nous vous appelons inconstants, c’est à dire que vous
        avez changé de vie, et en cela vostre inconstance y est toute
        indubitable. Et ce que nous vous reprochons, vous ne le desadvouerez
        pas devant toute cette assemblée, de sorte que nous ne sommes
        pas obligées à la preuve d’une chose qui n’est point mise
        en doute, et il ne faut excuser ce changement sur la mauvaise raison
        alleguée, qu’ayant eu des actions toutes de feu, et voyant que
        nous ne croyons point d’amour en vous, vous avez recouru aux
        glaçons. Car outre que cette raison est faite pour rire, encore
        ne la faut-il point alleguer, puis que vous sçavez bien en
        vostre ame, que tous ces feux dont vous parlez, sont imaginaires, et
        seulement pour agencer vostre discours, et qu’il ne faut point trouver
        estrange si, quand vous avez seulement fait semblant de nous aymer,
        nous ne l’avons pas voulu croire, ny si tant de veritables tesmoignages
        de vostre peu de bonne volonté nous ont persuadé la
        verité. Mais en pouvions-nous douter; outre les froideurs et
        les glaçons qui estoient en vous, et outre la recherche que vous
        faisiez des autres devant nos yeux? N’est-il pas vray que la voix du
        peuple, c’est la voix de Dieu? Et ne dis-tu pas, Tomantes, que chacun
        le disoit? Voulois-tu que nous dementissions nos yeux et nos oreilles,
        pour croire le contraire de ce que vos actions nous tesmoignoient?</p>
        <p>Nous n’avons, dis-tu, jamais rien recherché avec plus
        d’ambition, que de leur persuader le contraire? Ah! nostre tres-juste
        juge, qu’à ce coup ce berger a bien confessé la
        verité sans torture! mais en y a-t’il une plus grande que la
        propre conscience? Il est vray, bergere, je l’avoue avec toy, il n’y a
        rien que vous ayez plus recherché que de nous persuader que vous
        nous aymez, mais persuader seulement, et non pas aymer. O qu’il y a
        long-temps que nous avons recognu cette ambition en vous! et si encore
        ce n’a pas esté assez à temps, tant y a que nous nous
        consolons, qu’il vaut mieux tard que jamais.</p>
        <p>Mais la belle excuse pour couvrir leur changement! Si nos actions,
        disent-ils, sont differentes de ce qu’elles souloient estre, ce sont
        nos affaires qui nous divertissent. Doncques, Tomantes, si autrefois tu
        demeurois aupres de moy, c’estoit pour ne sçavoir <pb n="340"/>
        <pb n="340"/> oû employer le temps ailleurs? O la grande obligation
        que je t’en ay! ne t’en dois-je pas une grande recompense? Mais,
        ô nostre juge, voyez un peu ces peres de famille qui ont la
        charge de toute leur maison sur les espaules, comment? de leur maison,
        mais de toute nostre communauté ou plustost de toute la
        republique des Gaules! O dieux! qu’ils sont affairez, et que c’est
        faire une grande offence contre le bien public de les distraire ou leur
        faire perdre seulement un moment de temps!</p>
        <p>Or sus, peres de famille sans enfans! or sus, directeurs du peuple
        sans avoir affaire! nous vous l’accordons, que vous ne pouvez plus
        employer en ces petites recherches que vous dites, le temps qui vous
        est si cher, et si utile au public. Mais pourquoy n’y employez-vous pas
        celuy que vous perdez en ces particulieres conversations que vous dites
        avoir de certaines personnes? Quoy donc? quand vous ne sçaurez
        que faire, vous serez aupres de nous, et ce sera aux heures que toute
        autre practique vous sera deffendue? je suis bien d’avis, si cela est,
        que vous n’y veniez point du tout, et vous devez croire que l’amour ne
        se doit jamais faire par acquit. C’est un de ces mestiers qui veulent
        la personne toute entiere: si vous estez si affairez, meslez-vous des
        affaires, et laissez l’amour en repos, car ce dieu est si grand que
        c’est luy faire outrage que de luy donner le temps qui vous reste apres
        avoir servy les autres dieux. II veut avoir les premices de toutes
        choses, et s’il en reste, il veut bien que l’on en sacrifie aux autres,
        mais apres qu’il en aura pris ce qui luy aura pleu; c’est aux autres
        ausquels il faut donner son refus. Et faut bien sur ce discours que tu
        sçaches, Tomantes, qu’il est vray que pour tout autre, chasque
        âge a ses propres actions, mais non pas pour l’amour, car dans
        les vergers d’amour, l’on voit, si tu ne le sçais, tous les
        arbres porter en mesme temps et la fleur et le fruict. Ne vois-tu pas
        qu’amour rend les jeunes aussi sages que les vieux, et les vieux aussi
        folastres que les jeunes? c’est pour te faire voir qu’en luy il n’y a
        point de distinction d’âge, mais que tout âge est un mesme
        âge. Et n’as-tu jamais pris garde que les plus tendres fleurs
        d’amour sont des fruicts tres-savoureux? car les esperances, que
        sont-ce autre chose que des fleurs? Mais ces esperances ne
        surpassent-elles pas tous les autres contentemens que hors d’amour une
        ame puisse avoir? O Tomantes ignorant d’amour! ne dis plus une si
        grande absurdité, qu’il faut, quand amour est avancé en
        âge, qu’il a porté des fruicts et non pas des fleurs, s’il
        ne veut contrevenir <pb n="341"/> aux lois de la nature, ses fleurs sont
        des fruicts, et ses fruicts sont des fleurs, parce que tousjours les
        contentemens dans les esperances sont presens, et dans les contentemens
        se renouvellent tousjours les esperances. Et c’est pourquoy
        quelques-uns ont donné l’oranger pour symbole à l’amour,
        parce qu’il porte et le fruict et la fleur ensemble.</p>
        <p>Vous voyez, nostre juste juge, combien ces amans pretendus
        sçavent peu que c’est qu’amour, et qu’avec raison ils vous
        demandent que vous leur fassiez entendre que c’est que la constance,
        car la cognoissant aussi peu que l’amour, il ne se faut pas estonner
        s’ils l’offencent et l’outragent grievement, et toutesfois, tous
        ignorans qu’ils en sont, ils maintiennent qu’ils ont observé les
        loix de la constance. Si cela est, n’est-il pas vray qu’ils sont
        constans par hazard et non pas de resolution et de dessein? Mais s’ils
        estoient appellez devant le trosne rigoureux de cet amour, et qu’on
        leur demandast qui leur a donné la permission de se dire amans,
        et de s’attribuer un tiltre si honorable, puis qu’ils ne sçavent
        pas mesmes les moindres devoirs de celuy qui veut aymer, que
        pourroient-ils attendre autre chose qu’un tres-rigoureux chastiment
        d’avoir usurpé un nom qui leur est si peu convenable? Ah! que
        si l’amour estoit un mestier juré, qu’il faudroit bien qu’ils y
        fissent encore un tres-long apprentissage devant que d’en pouvoir
        exercer le mestier si ce n’estoit à cachette!</p>
        <p>Et parce que c’est l’ordinaire que ceux qui sont atteints de quelque
        vice, voudroient que chacun en fust de mesme taché, afin que
        l’on ne leur pust rien reprocher, ils proposent quatre doutes, nous
        voulans, par la premiere, taxer de leur mesme erreur, par la seconde,
        excuser leur faute, et par les deux dernieres, s’instruire de ce qu’ils
        sçavent si peu. Nous ferions la responce telle qu’ils meritent,
        si ce n’estoit que c’est à vous, nostre juge, à qui ils
        la demandent, et de laquelle nous vous supplions les vouloir gratifier
        ; non pas soubs esperance qu’à l’advenir ils s’amendent, mais
        seulement pour faire voir à chacun de combien ils se sont
        fourvoyez du droit sentier, et avec quelle severité nous avons
        tousjours observé les loix qu’ils demandent maintenant
        d’apprendre, maintenant, dis-je, qu’ils devroient estre capables de les
        enseigner à tous ceux qui les voudroient apprendre, si
        veritablement ils eussent eu autrefois quelque esprit d’amour.</p>
        <p>Et d’autant qu’ils font un grand fondement contre nous sur les lettres
        que nous leur avons escrites, nous vous supplions, ô <pb n="342"/>
        nostre juge, de leur commander de les faire voir, afin que vous
        puissiez cognoistre que, quand nous leur avons mandé quelque
        chose sur le sujet qu’ils disent, ç’a seulement esté en
        façon de nouvelles qui courent, et non pas qu’on assure pour
        veritables. Quoy donc? tout ce qui se dit, et qui vole par la bouche
        des hommes, doit estre tenu pour chose assurée? O Tomantes! si
        cela estoit recevable, combien te ferois-je voir de lettres qui m’ont
        esté escrites durant ton sejour parmy les Gallo-ligures, de tes
        nouvelles affections. Mais si je n’en ay rien creu, et si seulement je
        ne t’en ay jamais fait semblant, ne t’ay-je pas enseigné
        qu’à mon exemple tu en devois faire de mesme? Et si, comme tu
        viens de dire, on doit croire toute vertu en la personne aimée,
        puis-je penser que je sois aimée de toy, puis que tu me
        reproches la legereté et l’inconstance, vice d’autant plus
        honteux à une fille, que son contraire est la qualité la plus requise en nous?</p>
        <p>Or, nostre tres-juste juge, vous avez ouy les requestes que ces deux
        bergers vous font, nous y adjoutons encore nostre supplication, afin
        que l’on ne die plus que sur les rives de Lignon il y ait des bergers
        tant ignorants d’amour que ceux-cy, ou que, pour le moins, il leur soit
        defendu de se plus usurper tant induement l’honorable nom d’amant
        qu’ils veulent porter, et duquel ils sont tant indignes. Mais pour
        nous, nostre voyage seroit icy grandement inutile, si nous n’en
        retirions que les declarations qu’ils desirent. C’est pourquoy nous
        demandons, en vertu du pouvoir que l’oracle vous a donné, et
        pour chastiment des fautes qu’ils ont commises contre nous en feignant
        d’aimer sans aimer, que vous leur defendiez de jamais se souvenir de
        Dorisée ny de Delphire, et que se contentans d’avoir si
        longuement abusé de nostre patience, desormais ils s’adressent
        ailleurs, pour plus heureusement pratiquer les enseignemens que vous
        leur donnerez, si toutesfois, ce que je ne croy pas, ils prennent
        jamais envie de les observer.</p>
        <p>Delphire dit ainsi, et avec une honneste rougeur apres avoir
        salué son juge et le reste de l’assemblée, se remit en sa
        place, pour attendre l’ordonnance de Diane. L’on ouyt lors un murmure
        universel parmy ceux qui l’avoient ouye, les uns appreuvant et les
        autres desappreuvant ses raisons, mais toutes en general admirant son
        bel esprit, et la modestie avec laquelle elle avoit parlé. Et
        parce que Diane ne pensoit pas qu’il y eust personne qui eust rien
        à dire davantage, elle vouloit commencer à demander
        particuliere-<pb n="343"/>ment l’opinion des bergers et des bergeres,
        desquels elle vouloit avoir l’advis, lors que Filinte et Androgene se
        leverent, qui la supplierent de les vouloir ouyr, devant que prononcer
        son jugement, parce qu’ils n’estoient pas les moins interessez en toute
        cette affaire. Diane alors se remettant en son lieu, commanda à
        Filinte de parler pour tous deux. Et quand le bruit fut cessé,
        pour luy obeyr, il commença de cette sorte.</p>

        <milestone type="space"/>
        <milestone type="space"/>
        <head type="chapitre">HARANGUE DE FILINTE</head>
        <milestone type="space"/>

        <p>Si ceux qui aiment bien sçavent peu dire de leur affection,
        comme cette belle bergere vient d’assurer, vous ne trouverez pas
        estrange, ô nostre juge, que, suivant cette regle generale,
        Filinte sçache peu parler de l’amour qu’il porte à
        Delphire, ny Androgene à Dorisée, puis que leur passion
        est si recogneue qu’elle n’est point mise en doute de personne qui y
        ait quelque interest. Vous ne le trouverez point estrange, dis-je, ny
        lors que vous viendrez à prononcer vostre jugement, le deffaut
        de mes paroles ne sera point cause qu’il soit moins à nostre
        advantage, puis que par la bouche mesme de nos parties, vous apprenez
        que Delphire et Dorisée ont esté aymées de nous
        avec tant d’affection et de fidelité, qu’elles n’y ont jamais pu
        trouver de manquement ny de remarquable deffaut.</p>
        <p>Quant à moy, j’ay commencé d’aimer Delphire devant que
        Tomantes eust presque des yeux pour la regarder, et Androgene a servy
        Dorisée, lors qu’Asphale montroit par son inconstance de se
        lasser d’un si glorieux service. Cette premiere affection que j’ay eue
        devant tout autre pour cette belle bergere merite que, comme fils
        aisné, je sois le premier partagé, et cette derniere
        d’Androgene, que, comme survivant, et digne successeur, il herite du
        bien qu’il recherche. Ce n’est pas que pour avoir esté le
        premier, je n’aye toujours continué et ne continue encore ny
        qu’Androgene, pour avoir esté le dernier, n’ait commencé
        son service de bonne heure, mais c’est que l’un et l’autre ont
        tousjours vescu avec un respect et une observation si grande envers ces
        belles bergeres, que nous avons patiemment souffert les faveurs
        qu’à nos yeux elles ont fait à ces deux volages et
        inconstants. J’avoue que le despit m’a quelquefois fait concevoir des
        impres-<pb n="344"/>sions de colere, et pour dire ainsi, m’a fait mutiner
        contre les indues rigueurs que cette belle me faisoit souffrir; mais
        qu’elle die elle-mesme si, en la plus grande furie de mon mal, j’ay
        pour cela jamais fait action qui ne fust toute bruslante d’amour. Car,
        ne parler point à elle de quelque temps, et soudain qu’elle
        tournoit les yeux sur moy, revoler encore plus promptement à mon
        devoir, qu’est-ce que cela signifie, sinon que mon affection estoit
        encore plus forte que sa rigueur? Et si Androgene, voyant la
        preference que Dorisée faisoit d’Asphale à luy, n’a
        laissé de continuer avec tant de discretion et de
        fidelité, n’a-t-’il [sic!] pas rendu preuve que rien ne le
        pouvoit divertir de cette amour et de ce fidele service?</p>
        <p>On dit que la goutte d’eau par succession de temps cave le marbre le
        plus dur, et un service si longuement continué se froissera-t’il
        inutilement sur le marbre insensible de leur cœur? Doncques nous
        serons les seuls qui servirons sans recompense, et qui semerons la
        terre sans esperance de moisson? Doncques, pour nous seuls, Amour sera
        ingrat, et pour nous seuls, avare envers ceux qui le serviront fidelement?</p>
        <p>Nostre juge, considerez quelle apparence de raison ou quelle justice au
        regne de ce dieu se pourroit trouver, si une si grande injustice nous
        estoit faite. Nous nous sommes quelquefois consolez, Androgene et moy,
        lors que sans raison nous avons veu ces deux volages obtenir des
        recompenses, au lieu des chastimens qu’ils devoient justement attendre,
        avec cette opinion, qu’il faut combattre devant que vaincre, et suer
        longtemps sous la peine et le travail devant que triompher. Mais il
        faut avouer que maintenant deux choses nous estonnent: l’une, de voir
        ces deux inconstants triompher devant que avoir travaillé; et
        l’autre, que nous ne pouvons vaincre la rigueur de ces cruelles, apres
        avoir tant et si longuement combattu. Et si rien de tout cela ne nous
        met en si grande admiration que la pretention, pour ne dire
        outrecuidance, avec laquelle Tomantes et Asphale osent esperer, voire
        demander, comme chose qui leur soit deue, d’estre aimez de ces deux
        belles filles, puis que, si jamais Amour a eu le courage de venger les
        outrages qui luy sont faits, c’est contre eux qu’il doit lascher les
        traits de sa justice pour les rendre exemplaires à tous ceux qui
        abusent du nom d’amant.</p>
        <p>Je m’estonne, Tomantes, qu’apres avoir receu tant de graces de
        Delphire, desquelles la moindre pouvoit fixer un cœur de <pb n="345"/>
        Mercure, toutesfois si ce n’avoit point esté à toy
        qu’elles eussent esté faites, te voylà sur les
        mesfiances, sur les reproches, et sur la retraite. Je ne sçay
        que dire, Asphale, qu’à ton depart tu t’en ailles sans estre
        aimé, et qu’à ton retour tu te trouves possesseur des
        bonnes graces de Dorisée, et que pour la rencontre des yeux
        d’elle, et d’Androgene dans un miroir, tu ne te souviennes plus de tant
        de faveurs, et qu’en perdant la memoire, tu perdes aussi et l’amour et
        le ressentiment que tu dois avoir de tant de graces receues, et qui ne,
        pouvoient estre meritées, ny par toy, ny par personne du monde.
        Mais ce que j’ay trouvé le plus estrange, c’est que tous deux
        ayans fait ces fautes si remarquables, fautes en amour irremissibles,
        vous ayez toutesfois la hardiesse, il faudroit dire l’effronterie de
        revenir vers ces belles, et au lieu de leur demander des chastimens et
        des supplices, pretendre et demander les mesmes faveurs et les mesmes
        graces que vous avez si ingrattement desdaignées. Je demeure
        veritablement ravy de vous voir disputer contr’elles à qui a le
        tort. Je demeure encore plus estonné, que vous ayez la hardiesse
        d’enquerir l’Oracle, et de voir l’assurance avec laquelle vous vous
        presentez devant un juge pour luy demander justice. Car si cette
        justice vous est faite, que pouvez-vous attendre de plus advantageux
        que d’estre bannis du regne d’amour, ou plustost condamnez à
        tous les supplices que des ingrats et mescognoissans ont jamais meritez?</p>
        <p>Les voilà, ô nostre juge, ces fideles amants, qui, apres
        avoir esté comblez de faveurs et de graces, non seulement se
        sont ingrattement separez du service qu’ils devoient continuer jusques
        au cercueil, mais ont mesprisé celles qu’ils devoient adorer,
        mais de plus se sont mis sur les outrages et la medisance.</p>
        <p>Quoy? Tomantes, tu as bien eu la hardiesse de dire a Delphire:</p>
    </div>
    <div class="contentci">
        <milestone type="space"/>
        <p>La voicy la volage</p>
        <p>Qui s’en revient vers moy,</p>
        <p>Mais je gage</p>
        <p>Que c’est avec dessein de rompre encor sa foy.</p>
        <milestone type="space"/>
    </div>
    <div class="contentl">
        <p>Et tu penses que cette mesme Delphire ait le courage de revenir
        encore une fois vers toy, pour s’ouyr faire une plus cruelle reproche,
        si tu la peux inventer?</p>
    </div>
    <div class="contentci">
        <milestone type="space"/>
        <p>Et toy, Asphale, tu as bien osé dire à Dorisée: <pb n="346"/></p>
        <p>Une inconstance estrange</p>
        <p>Fit qu’elle me quitta;</p>
        <p>En eschange,</p>
        <p>Ce qui me la redonne est ce qui me l’osta.</p>
        <milestone type="space"/>
    </div>
    <div class="contentl">
        <p>Et tu oses croire que cette belle fille puisse supporter de te revoir aupres d’elle sans rougir de ta honte?</p>
        <p>Dieux bons! en quel siecle sommes-nous venus, puis que ceux qui
        faillent et qui outragent l’innocence, non seulement n’en apprehendent
        pas les chastimens, mais en pretendent des loyers et des recompenses!
        Laissez, laissez, infideles amants, à Androgene et à
        Filinte à demander les recompenses et les loyers, si toutesfois
        celuy qui fait ce a quoy il est obligé, merite des loyers et des
        recompenses; car veritablement ce sont ceux qui dans le reigne d’Amour
        ont tousjours servy affectionnément, et perseveré
        constamment, sans jamais dementir l’honorable nom qu’ils ont pris dés le commencement.</p>
        <p>Reprochez-nous quelle faute nous avons faite durant tout le cours de
        cette affection, et si vous pouvez trouver en nous une tache, nous
        confesserons que nous devons estre chastiez comme vous, quoy que vos
        erreurs et ingratitudes soient sans nombre. Je sçay que vous
        m’opposerez comme j’ay dit quelques effects du despit; mais si je
        n’eusse bien aimé, pourquoy me fusse-je despité, ou pour
        mieux dire, quelle patience ne se fut rompue aux efforts que j’ay
        supportez? Aymer avec tant d’affection que mon cœur aime, et non
        seulement ne voir aucune apparence de bonne volonté en Delphire,
        mais de cognoistre qu’elle preferoit à ma parfaite amour les
        feintes et les dissimulations d’un Tomantes; qu’elle luy mettoit en
        compte de faveur les deffaveurs qu’elle me faisoit, et bref, la
        sçavoir si indignement trompée, pouvois-je moins que de
        me despiter sinon contr’elle, au moins contre l’astre qui dominoit au
        jour de ma naissance? Car contr’elle, jamais despit, jamais colere ne
        m’est entrée dans l’ame; tousjours l’amour, tousjours
        l’affection et tousjours le respect y ont eu la place qu’ils ont deu y
        avoir. Je n’en veux point de juge estranger comme toy, je la demande
        elle seule pour tesmoin, et pour juge, afin qu’elle en die ce qu’elle
        en sçait, et en juge comme il luy plaira; car ny de son
        tesmoignage, ny de son jugement, je n’appelleray, ny ne reclameray
        jamais, pourveu qu’elle me laisse libre la permission de l’aimer, de la
        servir et de l’adorer. <pb n="347"/> Bien faisons nous une protestation icy, Androgene et moy, devant toute
        cette troupe, que si Tomantes et Asphale ne sont chastiez des
        ingratitudes et des infidelitez desquelles ils sont atteints et
        convaincus, et si au contraire Filinte et Androgene ne reçoivent
        le loyer et la recompense de leur affection et fidelité, il ne
        faut plus que desormais dans le reigne d’Amour on espere qu’aucun
        outrage, ny aucune injure soit punie ny chastiée, ny qu’aucun
        bien-fait soit recognu ny recompensé, puis que ces bergers ayant
        passé les limites de toutes les plus grandes offences, auront
        esté laissez sans peine et sans chastiment, et nous sans loyer et recompense.</p>
        <p>Lors que Filinte eut parlé et qu’il se fut remis en son lieu,
        Asphale et Dorisée voulurent reprendre la parole pour luy
        respondre; mais Diane fit signe de la main que chacun se remist en sa
        place, et que l’assemblée estoit assez informée de tout
        ce que les parties pourroient dire. Et se levant, elle tira à
        part Alexis, Astrée, Phillis, et Silvandre et leur demandant
        leur advis sur le differend de ces bergers et bergeres, apres avoir
        assez long-temps discouru ensemble, en fin se remettant en sa place,
        elle prononça un tel jugement.</p>

        <milestone type="space"/>
        <milestone type="space"/>
        <head type="chapitre">JUGEMENT DE DIANE</head>
        <milestone type="space"/>

        <p>L’amour, comme tout ce qui est en l’univers, se conserve et se
        perfectionne par le mouvement et par la contrarieté. Et d’autant
        que ce mouvement ne se peut faire aux choses qui d’elles-mesmes sont
        fermes et stables, sans quelque agent exterieur, le mouvement aussi et
        l’agitation qui peuvent conserver et perfectionner l’amour, qui de
        soy-mesme est ferme et stable, ayants à venir d’un moteur
        estranger, ne peuvent avoir leur naissance que de la jalousie, fille
        à la verité d’amour, mais naturelle, et non pas legitime,
        et toutesfois presque inseparable. Aussi voyons-nous que c’est de cette
        jalousie que ces petits divorces et ces petites dissentions naissent,
        que les plus sages ont tousjours dit estre des renouvellemens d’une
        plus grande amour. Il faut toutesfois entendre que cette jalousie en
        doit bien estre la mere, mais non pas long-temps la nourrice; car si
        elle continue de leur donner longuement le laict, au lieu de petites
        dissentions, et de petits divorces, on la void changer en de grandes
        desunions, et dange-<pb n="348"/>reuses haines, qui trainent tousjours en
        fin la mort indubitable de l’amour. Or en ce differend esmeu par devant
        nous entre Delphire et Dorisée d’une part, Tomantes et Asphale
        d’autre, et Filinte et Androgene d’autre, l’on voit ces diverses sortes
        de dissentions et de divorces. Car entre Filinte et Delphire, l’on ne
        void pas ces petites et veritablement amoureuses dissentions,
        desquelles amour prend de si douces et de si agreables forces et
        accroissement. Entre Tomantes et Asphale envers Delphire et
        Dorisée, ne se voyent que ces desunions et dissentions trop
        longuement nourries par une opiniastre jalousie, desquelles en fin si
        l’amour n’est morte, elle a esté pour le moins en l’agonie de la
        mort. Et au contraire, que void-on en Androgene, qu’une patiente
        tolerance, qui pourroit estre soupconnée de peu d’amour, sans la
        perseverance avec laquelle il a continué et continue encore d’aimer.</p>
        <p>Toutes ces choses longuement debattues, et meurement considerées
        par nous, à qui la charge en a esté commise par la voix
        de l’Oracle: Nous declarons que Tomantes et Asphale sont atteints et
        convaincus d’avoir erré contre les loix d’Amour, et contre ce
        qu’ils doivent au nom d’amant, en laissant si longuement nourrir ces
        dissentions par leur jalousie inconsiderée. Que Filinte et
        Androgene, au contraire ont montré en toutes leurs actions une
        exacte observance de tous les devoirs de veritables amants.</p>
        <p>En d’autant que l’impunité des crimes, et les bonnes actions non
        recogneues sont cause de la ruine de tous estats et de toutes
        republiques: Nous ordonnons, en vertu du pouvoir à nous
        donné, que tous les services que jusqu’à ce jour Tomantes
        et Asphale ont rendus en qualité d’amants et de serviteurs
        à Delphire et à Dorisée, et que toutes les peines
        et les inquietudes qu’ils ont souffertes en les aimant, et en les
        recherchant, seront comme non advenues et mises toutes à neant,
        sans que pour ces choses ils puissent pretendre à l’advenir
        aucune recognoissance ny gratification.</p>
        <p>Et au contraire, nous ordonnons que les services que Filinte et
        Androgene ont rendus à Delphire et à Dorisée,
        toutes les peines, les patiences, impatiences et inquietudes qu’ils ont
        souffertes en les aymant et en les recherchant, demeureront en leur
        force et valeur, et leur serviront à l’advenir envers elles comme de raison.</p>
        <p>Et neantmoins, d’autant que la repentance appelle presque par force le
        pardon, Nous ordonnons que, si Tomantes et Asphale <pb n="349"/> se
        repentent de leur faute, et veulent de nouveau aimer et servir Delphire
        et Dorisée, elles seront obligées de les recevoir comme
        amants et serviteurs nouveaux, qui commenceront à meriter
        quelque chose envers elle dés le jour qu’ils recommenceront à les servir.</p>
        <p>Et passant outre, et en suite de ces supplications à nous faites
        par les dits Tomantes et Asphale touchant leurs quatre demandes, Nous
        disons: à la premiere, que, sans offenser la constance, la
        bergere peut souffrir, mais non pas rechercher, ny desirer d’estre
        servie de plusieurs. A la seconde, que cette pluralité de
        serviteurs non recherchez, ny desirez, mais soufferts, ne peut
        licentier l’amant à la pluralité des dames, si ce n’est,
        ce qui n’est pas croyable, qu’elles fussent aussi souffertes, et non
        desirées ny recherchées. A la troisiesme, que non
        seulement l’amante, mais l’amant aussi, doivent vivre parmy tous, mais
        à un seul, imitant en cela le beau fruit sur l’arbre qui se
        laisse voir et admirer de chacun, mais gouster d’une seule bouche. Et
        à la derniere, que celuy outrepasse les limites de la constance,
        qui fait chose dont il s’offenseroit si la personne aimée en faisoit autant.</p>
    </div>
    <div class="contentc">
        <p>Et afin qu’à l’advenir il ne se voye plus sur les bords de la riviere</p>
        <p>de Lignon une si crasse et honteuse ignorance parmy les</p>
        <p>bergers, Nous voulons et ordonnons que les sus-dites</p>
        <p>demandes et resolutions seront escrites par Silvandre</p>
        <p>au bas des Tables des loix d’Amour, avec l’ad-</p>
        <p>vis et opinion de tous ceux qui voudront</p>
        <p>s’y sous-crire, afin qu’elles se voyent</p>
        <p>à jamais dans le temple de</p>
        <p>la déesse Astrée.</p>
        <p><pb n="351"/></p>
    </div>

</body><back>
<div>
<p/>
</div>
</back></text></TEI>
