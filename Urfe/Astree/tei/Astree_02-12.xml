<?xml version="1.0" encoding="UTF-8"?>
<?xml-model href="https://raw.githubusercontent.com/cligs/reference/master/tei/standard/cligs.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Seconde partie – Livre XII</title>
                <title type="partie">02</title>
                <title type="livre">12</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="publicdomain">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA SECONDE PARTIE D’ASTRÉE</head>
        <head type="chapitre">LE DOUZIESME LIVRE</head>
        <milestone type="space"/>
        <p>Puisqu’il vous plaist, sage Adamas, et vous, grande
        nymphe, d’ouyr la fortune de la belle Eudoxe, vous me permettrez, s’il vous plaist, de
        vous dire comment je l’ay apprise, et par qui je l’ay entendue, afin
        que vous adjoustiez plus de foy à mes paroles. Encores que vous
        me voyez avec ces habits de berger, et vivre avec la Charge d’un petit
        troupeau dans le hameau de ces sages et courtois bergers, ce n’est pas
        pour cela que je sçache asseurément d’estre de ceste
        contrée, ny que j’aye esté nourry pour estre berger. Au contraire, l’on a eu
        tant de soing de moy, que pour me rendre honneste homme, j’ay esté
        nourry en tous les plus beaux exercices où la jeunesse puisse estre
        employée, si bien qu’il n’a tenu qu’à mon peu d’entendement si je n’ay
        beaucoup appris. Pour ce sujet je fus envoyé aux escholes des Phocenses
        Massiliens, où je demeuray jusques à ce que j’eus finy
        mes estudes. Et parce qu’il y avoit tousjours fort bonne compagnie, lors que nous
        n’estions point sur nos livres, nous faisions divers exercices.
        Quelquefois nous assemblant sur le bord de la mer, nous luttions, nous
        courions, sautions, ou jettions la pierre; d’autresfois quand il
        faisoit chaud, nous nagions, chassant de ceste sorte le plus que nous
        pouvions l’oysiveté qui veritablement est la mere des vices.</p>
        <p>II advint en esté, lors que les estudes cessent, et que nous
        estions moins empeschez à nos livres, que nous mettant cinq ou six de
        compagnie, nous fismes resolution de nous baigner, et pour cet effect
        sortismes de la ville, et prenant le costé de la Ligurie, <pb n="488"/> allions
        cherchant la pointe d’un rocher qui s’avançoit en mer, duquel
        nous avions accoustumé de sauter la teste premiere dans l’eau,
        et allions bien souvent toucher l’areine de la main, et pour marque en
        apportions des pongnées sur l’eau. Mais à ce coup, quand
        nous eusmes monté cest escueil, et que nous commencions de nous desabiller,
        nous en fusmes empeschez par un tourbillon qui survint, et qui peu apres fust
        suivy de quelques esclats de tonnerre.</p>
        <p>Incontinent le ciel se noircit d’une espaisse nuée, et les ondes
        commencerent de s’eslever si hautes, qu’à peine estions-nous
        asseurez sur cet écueil, tant les flots rompus hurtoient de furie contre
        le dos du rocher. C’estoit une chose espouvantable de voir le jour presque
        changé en nuict, d’ouyr le mugissement de la mer, de sentir
        l’ebranlement du rocher par le hurt des ondes, et bref, de considerer
        le cahos et la confusion de tout ce grand element. Et ne faut point
        douter que la pluie et l’orage ne nous eussent contraints de nous en
        aller, si quelque bon Demon ne nous y eust arrestez.</p>
        <p>Nous avions veu que ceste tourmente s’estoit eslevée si
        promptement que nous pensasmes bien que plusieurs vaisseaux en auroient esté
        surpris; et parce que le vent poussoit contre notre bord, nous nous resolumes
        d’attendre que l’orage fust passé pour voir si de fortune nous
        n’en pourrions point secourir quelqu’un, et toutesfois, pour nous garantir
        un peu de la pluie, nous nous mismes dans le reply du rocher où
        nous avions accoustumé de cacher nos habits quand nous nous
        baignions. L’orage dura plus de deux heures, et lors que nous
        commencions de nous ennuyer, et qu’il y en avoit de la compagnie qui parloient de s’en
        retourner, il sembla que le ciel s’esclaircissoit, et peu apres la
        pluye cessa. Nous sortismes alors du rocher, et montant sur le haut de
        l’escueil, jettions la veue le plus loing que nous pouvions, pour
        descouvrir s’il n’y avoit rien sur la mer. Le vent en fin chassa toutes
        les nues, et le soleil commença d’esclairer, et toutesfois les
        ondes ne s’abaissoient point, parce que les vents continuoient aussi grands
        qu’ils avoient esté de tout le jour.</p>
        <p>Et lors que nous discourions entre nous de la hardiesse des mariniers,
        et particulierement du premier qui hazarda de se mettre sur les eaux,
        combien la mer courroucée estoit espouvantable, et que l’homme
        sage ne s’y devoit jamais fier, il y eut un de la compagnie qui plus attentif
        à descouvrir la mer, qu’à nos dis- <pb n="489"/> cours,
        parce qu’il se plaisoit de faire des preuves de sa bonne veue, se leva tout à
        coup sur les pieds: Et taisez-vous, nous dit-il, il me semble de voir un
        vaisseau. Et mettant la main sur ses sourcils, demeura quelque temps
        sans parler. Et lors que nous nous mocquions de luy et de sa veue: Et
        bien, dit-il, vous verrez promptement si je l’ay si mauvaise, et vous
        souvenez que voilà deux vaisseaux que le vent rompra contre
        nostre rocher, si Dieu ne les favorise de donner sur le sable le long de la coste.</p>
        <p>Nous nous levasmes pour voir s’il disoit vray. Au commencement personne
        n’appercevoit rien, mais quelque temps apres, il y en eust qui virent
        quelque chose. Le vent estoit si impetueux que ces vaisseaux furent
        bien tost apres jusqu’où ma veue se pouvoit estendre, et lors
        chacun les voyoit à plain. II n’y avoit plus ny voiles, ny antennes, ny
        mats: l’orage avoit contraint les mariniers de les abattre et coucher dans le
        fonds, et ne se servoient plus que du timon, qui encor ne pouvoit guere
        resister aux grands coups de la tempeste. II y avoit de la pitié
        à les regarder, car le vent estoit si grand qu’ils ne pouvoient s’empescher
        de se hurter l’un l’autre. Le cry que le vent portoit jusques à
        nous, estoit pitoiable de ceux qui estoient dedans, et qui à genoux
        sur le tillac et sur la pouppe, eslevoient les mains au Ciel. La pluspart
        voiant le rivage s’estoient desabillez, esperant de le gaigner à
        nage, si le vaisseau s’en approchoit un peu plus. La fortune voulut qu’en
        fin apres s’estre à moitié entre ouverts l’un l’autre de
        force de se hurter, un tourbillon survint qui les poussa contre nostre rocher. Du
        grand coup que le premier donna, il recula en arriere de telle furie,
        que rencontrant l’autre qui le suivoit, il rompit une partie de sa
        pouppe et l’esperon de la proue de l’autre; et lors que la mer estoit
        preste de les engloutir, il survint un autre flot qui les poussa d’une
        si grande force contre le mesme rocher que les vaisseaux s’ouvrirent
        entierement. Dieu! quelle pitié fut celle-là! quelques
        uns se prenoient aux pointes de la roche, et essayoient d’y asseurer leurs pieds,
        attendant quelque secours; d’autres saisissoient des racines et
        demeuroient attachez par les bras sans en pouvoir partir; d’autres
        entre les mains desquels les racines demeuroient rompues tomboient en
        la mer, que l’onde en se retirant raportoit en arriere. Quelques uns
        nageoient sur des tables, d’autres sur des tonneaux, et autres choses
        semblables, mais la plus grande partie s’en noya.</p>
        <p>L’une des plus grandes compassions que je vis, fut de plusieurs
        <pb n="490"/>; femmes qui n’avoient autre recours qu’aux cris.
        J’advoue que cette compassion me toucha de sorte que, estant à
        moitié desabillé, je me hastay de me mettre nud, et faisant, pour
        secourir ces pauvres gens, ce que j’avois fait si souvent pour mon plaisir, encore
        que le hazard y fust grand à cause du soulevement des ondes et
        de la force du vent, je sautay du rocher dans la mer. Et estant revenu sur
        l’eau, et jettant la veue autour de moy, j’aperceus deux femmes qui
        embrassées alloient roulant sur l’eau, n’y ayant rien qui les
        empeschast d’enfoncer que leurs robes qui toutesfois peu à peu
        commençoient de s’appesantir. J’en pris une par les cheveux, et
        nageant de l’autre main, je les tiray toutes deux à bord, où les
        laissant à moitié mortes, je me rejettay dans l’eau pour secourir deux
        hommes dont l’amitié m’esmeut de compassion, parce qu’il y en avoit un qui
        sçavoit nager, et avoit mis l’autre sur son dos pour le sauver; mais la charge
        estoit si pesante, ou celuy qui estoit dessus qui estoit le plus jeune,
        avoit de sorte lié et serré le col de son amy de peur de
        tomber, que le nageur n’ayant ny force ny haleine, s’estoit desja enfoncé deux
        ou trois fois dans l’eau. Je survins donc tout aupres pour les secourir,
        et prenant d’une main celuy qui ne sçavoit nager, je le soulevay
        un peu, et donnant courage à l’autre, il reprit force, et se voyant
        assisté de moy, me fit signe que son amy luy ostoit le souffle;
        qui fut cause que luy desserrant un peu la main, quoy qu’avec grande peine, il
        commença de respirer. Et parce que je n’osois guere m’approcher
        d’eux, de peur qu’ils ne me prissent les bras ou les jambes, je me tenois un
        peu à costé, et de fois à autre leur donnois du
        pied, les poussant contre la terre. Dieu m’assista si bien que je les mis en fin sur le
        bord. A mon exemple tous mes compagnons en firent de mesme, de sorte
        que nous en sauvasmes plusieurs, mais si mal menez de ceste fortune
        qu’ils demeuroient estendus sur le bord de la mer comme s’ils eussent
        esté morts. Et parce que j’eus opinion que Dieu me commandoit
        d’avoir particulierement soing de ceux que j’avois retirez du naufrage, apres
        avoir repris mes habits; je les vins retrouver et leur donnay tout le
        secours qu’il me fut possible. Et la fortune voulut que apres avoir
        rejetté une partie de l’eau qu’ils avoient avalée, ils commençoient de
        se bien porter, et mesmes les femmes qui avoient esté plus en danger.</p>
        <p>L’obligation de ceux que nous avions retirez fut telle, qu’ils nous
        demanderent nos noms et de quelles gens nous estions; et <pb n="491"/>
        quand ils m’ouyrent dire que je pensois estre Segusien ou Foresien:
        Dieu! s’escria l’un d’eux, ceux d’une telle contrée sont
        destinez pour nous r’appeller de la mort! Pour lors, je ne leur demanday pourquoy
        ils avoient ceste opinion, voyant bien que le temps n’estoit pas propre,
        puis qu’ils estoient encores si estonnez du naufrage, qu’ils ne
        faisoient que souspirer, joindre les mains, et tendre les yeux en haut
        pour le regret de la perte qu’ils venoient de faire. Et par ce qu’ils
        estoient presque tous nus, je fus d’advis que, avant que de les emmener
        en la ville, il leur falloit chercher des habits pour les couvrir,
        n’estant pas honeste de les conduire autrement. Je fus un de ceux qui
        eurent la charge d’aller en la ville où nous trouvasmes tant de
        personnes, qui pitoyablement nous secoururent, que nous en eusmes de
        reste. Ils furent apres separez dans les meilleures maisons des
        bourgeois qui, ayant compassion de leur accident, les receurent humainement.</p>
        <p>Quant à moy, je priay les deux amis que j’avois sauvés,
        de se vouloir retirer avec moy parce qu’ils me sembloient personnes de merite. Nous
        ne pouvons, dirent-ils, nous separer de ces deux femmes que vous avez
        sauvées, parce que nous les avons en nostre charge, et ce vous
        seroit peut-estre trop d’incommodité. – Nullement, leur dis-je, pourveu
        que vous-mesme n’en receviez pour la petitesse du logis. Au contraire, ce
        me sera une extreme satisfaction si vous me voulez faire ceste faveur.
        Ils me suivirent donc tous quatre, et parce que j’avois des amis dans
        la ville, qui estoient mieux logez que moy, je les conduisis en la
        maison d’un riche bourgeois, avec lequel j’avois une tres estroitte
        familiarite, sçachant bien qu’il l’auroit agreable, luy ayant
        des-jà veu faire plusieurs fois de ces actions de liberalité et de
        pitié envers ceux qui poussez d’une mesme fortune, avoient fait naufrage
        contre ceste plage. Ils y furent tres-bien receus et accommodez de tout
        ce qui leur estoit necessaire.</p>
        <p>Or il faut que vous sçachiez que c’estoient deux des principaux
        de Rome, dont l’un comme je sçeus depuis, s’appelloit Ursace, et
        l’autre Olimbre; de sorte qu’incontinent ils renvoyerent en leurs maisons, et
        eurent de l’argent et plusieurs serviteurs. Mais pour satisfaire
        à ce que je vous ay promis, il faut que vous sçachiez que attendant
        d’avoir responce de Rome, ces deux chevaliers ne pouvoient estre sans moy, et
        falloit que laissant bien souvent mes estudes, je les accompagnasse par
        tous les endroits où la curiosité les attiroit, dont je
        prenois <pb n="492"/> beaucoup de plaisir par ce que leur conversation estoit fort
        douce et honeste. En fin desirant de sçavoir qui estoient ceux
        à qui j’avois rendu un si bon office, un soir que j’estois seul dans leur
        chambre (car les deux femmes se retiroient ordinairement dans la leur
        apres le repas), je les suppliay de me dire pourquoy, lors qu’ils
        avoient sceu que j’estois Segusien, ils avoient dit que ceux de cette
        contrée estoient destinez pour les r’appeller de la mort. Le
        plus vieux, prenant la parole, me respondit ainsi.</p>

        <milestone type="space"/>
        <milestone type="space"/>
        <head type="chapitre">HISTOIRE D’EUDOXE, VALENTINIAN ET URSACE</head>
        <milestone type="space"/>
        <p>Vostre desir est trop juste, courtois Silvandre, (il avoit
        appris que je m’appellois ainsi), pour ne luy satisfaire. Car il est tres
        raisonnable que vous scachiez à qui vous avez sauvé la
        vie, et quelle est la condition de ceux qui vous ont tant d’obligation. Nous
        n’eussions tant demeuré à le vous dire, n’eust
        esté la crainte qu’estant recognus, nous ne receussions du desplaisir de quelques
        ennemis secrets; nous vous prierons donc de n’en faire pointde
        semblant, à fin que la peine que vous avez prise à nous
        sauver, ne demeure inutile. Et à fin que nous ne puissions estre escoutez
        de personne, je vous supplie de pousser la porte. Ce qu’ayant fait, et
        m’estant remis en ma place, il reprit la parole de ceste sorte.</p>
        <p>Sçachez donc que Theodose, fils de l’empereur Arcadius, et le
        petit-fils du grand Theodose, estant empereur d’Orient, espousa Eudoxe,
        fille du philosbphe Leontius Athenien, encores que ceste dame ne fut
        pas de race tant illustre qu’eust bien requis la majesté d’un
        tel empereur. Si est-ce que sa beauté et sa vertu estoient telles
        qu’elles la pouvoient bien encores eslever à une plus haute
        dignité, s’il s’en
        fust trouvé parmy les hommes. Theodose n’eut qu’une fille
        d’elle, et parce qu’il aymoit passionnement sa femme, il voulut que sa fille en
        portast le nom. Elle fut donc appellée Eudoxe et comme si ce nom
        eust esté fatal aux belles, ceste jeune princesse, dés ses
        premieres années, parvint à une telle beauté qu’elle surpassa de beaucoup
        sa mere, et que chacun advouoit que la nature ne pouvoit rien faire de plus beau ny de
        plus parfait. En ce mesme temps Placidie ayant quelque mauvaise
        satisfaction de son frere Honorius, s’estoit retiree en Constantinople
        <pb n="493"/> vers son nepveu Theodose, car elle estoit fille de Theodose
        le grand et sœur d’Arcadius, emmenant avec elle ses enfans Valentinian
        et Honorique. Et de fortune j’avois esté donné fort jeune
        enfant à Placidie, pour estre nourry avec son fils comme plusieurs autres de
        mesme age, enfans des principaux chevaliers et senateurs de Rome; et
        lors qu’elle quitta l’Italie, j’avois pris une si grande amitié
        à Valentinian et luy à moy, que l’on ne nous-pouvoit separer.</p>
        <p>II advint que l’Empereur Theodose, ne voyant point d’enfant à
        son oncle Honorius, resolut de donner sa fille à Valentinian, et le faire
        empereur d’Occident apres la mort d’Honorius. La sage Placidie qui
        voyoit bien que c’estoit l’avantage de son fils, et le mieux qui luy
        pouvoit arriver, luy commandoit d’ordinaire de rechercher ceste belle
        princesse. Mais voyez que c’est que la contrainte en amour: jamais
        Valentinian ne peut aymer d’amour Eudoxe, quoy que ce fust la plus
        belle princesse du monde. Toutesfois pour ne desplaire à la sage
        Placidie, ny à son Germain, desquels toute sa fortune dependoit,
        il se resolut de feindre et de dissimuler si bien que chacun le creut estre
        veritablement amoureux. Et pour ce subject il faisoit bien souvent des
        tournois dans les cirques et dans l’Hippodrome où la belle Eudoxe
        assistoit ordinairement quoy qu’elle fust si jeune qu’il n’y eust pas
        grande apparence qu’elle deust prendre garde à l’amour. Et parce
        que j’estois nourry aupres de ce jeune prince, il faut que je confesse que,
        tournant inconsideramment les yeux sur elle, j’en devins de sorte
        amoureux que depuis il m’a esté impossible de m’en retirer.
        Dois-je dire ceste veue heureuse ou malheureuse pour moy, qui m’a cousté
        tant de travaux et tant de soing? Mais comment le puis-je mettre en doute,
        puis que jamais personne ne fut plus heureux ayant congeu un si
        genereux dessein, quelque peine et travail que la fortune m’ait
        envoyé pour ce suject? Je devins donc serviteur de ceste princesse, et si
        Valentinian entroit aux tournois, soubs le nom faint de chevalier de la
        belle Eudoxe, je puis dire que je n’en faisois pas de mesme, estant de
        sorte espris de sa beauté et de sa vertu, que mon amour estoit
        incroiable pour l’aage que nous avions tous deux.</p>
        <p>En ce mesme temps il fut donné une jeune fille des meilleures
        maisons de Grece à la jeune Eudoxe pour estre nourrie avec elle. Elle
        s’appelloit Isidore, et faut advouer que horsmis Eudoxe, il n’y avoit
        rien en la Cour qui la valust. Valentinian ne jetta pas <pb n="494"/> les
        yeux plustost sur son visage, qu’il en devint amoureux. Mais elle se
        trouva si soigneuse de son honneur et de sa reputation, que cognoissant
        bien ceste affection, et que Valentinian ne la pouvoit espouser, pour
        les occasions que je vous ay dites (car chacun sçavoit la volonté de
        Theodose) elle ne voulut jamais souffrir sa recherche, s’en deffendant
        au commencement par les plus douces voyes qu’elle put; mais en fin la
        rejettant plus rigoureusement peut-estre que la qualité de
        Valentinian ne meritoit pas. Et quoy qu’il s’y voulut opiniastrer, si
        traitta-t-elle de sorte avec luy qu’elle le contraignit de s’en
        retirer en apparence, parce qu’elle luy jura que s’il continuoit, elle
        le declareroit à Theodose et à Placidie. Ce jeune prince
        qui ne vouloit point desplaire à l’empereur ny à sa mere, cacha si bien
        ses desirs que personne ne s’en print garde, que Eudoxe et moy, comme je vous diray.</p>
        <p>Cependant mon affection alloit croissant sans que ceste jeune princesse
        s’en apperceust. Tant que ma jeunesse fut telle qu’il m’estoit permis
        de la voir sans soupçon, jamais je n’en perdis une commodité, me
        rendant si soigneux pres de sa personne qu’elle estoit contrainte de se
        servir plus souvent de moy que de nul autre de mes compagnons. Et quoy
        qu’en ce temps-là je ne sceusse presque que c’estoit que l’amour, si ne
        laissois-je d’avoir un tres grand plaisir d’estre aupres d’elle, de la
        servir, d’en recevoir les commandemens, de baiser (lors qu’elle me
        tendoit quelque chose) l’endroit que sa main avoit touché, ce qu’elle
        ne voyoit point, ou si elle le voyoit, elle l’attribuoit à civilité.</p>
        <p>Je me souviens qu’en ce temps-là, elle se promenoit un jour dans
        une gallerie, où il y avoit quantité de belles et rares
        peintures qu’elle alloit considerant. Entre les autres elle vit un Icare, qui tout
        deplumé se laissoit choir dans la mer. Ursace, me dit-elle,
        (c’est ainsi que l’on me nomme) qu’est-ce.que ces plumes esparses, et cest
        homme qui tombe d’en haut? – C’est, luy dis-je, madame, un jeune homme
        qui porte d’un genereux courage, ne voulut pas se contenter de voler si
        bas que son pere, que vous voyez au dessous de luy; et par ce que ses
        ayles estoient jointes avec de la cire, la chaleur du soleil les fit
        relascher, et luy n’en estant plus soustenu, fut contraint de tomber,
        comme vous voyez. – Vrayement, me respondit-elle, il estoit bien
        inconsideré. – Mais, luy repliquay-je, il avoit un courage bien
        genereux. – A quoy luy servit-il, me dit-elle, puis qu’il ne le peust
        garantir <pb n="495"/> de la mort? – La mort, luy respondis-je, est peu de
        chose quand elle laisse une si belle memoire de nous. – Et quoy, me
        dit-elle, vous louez ceste action? – Je la loue de sorte, luy dis-je,
        madame, que je ne refuseray jamais la mort pour une semblable gloire.</p>
        <p>Elle pouvoit avoir douze ans, et moy quinze ou seize, aage peu capable
        encores de ressentir les traits d’amour, et toutesfois je n’en estois
        pas exempt, mais j’avois si peu de hardiesse que je n’avois osé
        luy en rien decouvrir. – Et quoy, me dit-elle, vous estimez donc bien peu
        vostre vie? – C’est sans doute, madame, luy dis-je, qu’il y a
        plusieurs choses que j’estime beaucoup plus. – Et lesquelles entre autres,
        adjousta-t’elle, car il me semble que quand nous ne sommes plus, tout
        le reste ne nous touche guere? – L’honneur et l’amour, luy
        respondis-je. – Et qu’est-ce que l’honneur? me dit-elle. – C’est une
        opinion, repliquay-je, que nous laissons de nous et de nostre courage.
        Et l’amour, c’est un desir de posseder quelque chose de grand et de
        merite. Et c’est pourquoy, madame, je ne ferois jamais difficulté de
        mourir en une genereuse action, ny en vous faisant service: en la
        premiere, pour la gloire qui m’en demeureroit, en la derniere, pour
        l’affection que je vous porte. – Et comment, me dit elle, tout enfant,
        vous avez donc de l’amour pour moy? à quoy l’avez-vous recogneu? – Aux
        effects, luy respondis-je, car quand je ne vous vois point, je brusle
        de desir de vous voir, quand je vous vois, je meurs de regret de ne
        vous voir pas assez. – Et comment, me dit-elle, vous est survenue ceste
        maladie et qui en a esté cause? – Vos perfections, madame, luy
        dis-je et vos beautez m’ont fait ce mal par la longue demeure que j’ay fait
        pres de vous. – Si j’estois en vostre place, me respondit-elle, je
        voudrois y demeurer le moins que je pourrois, mais n’y a-t’il point de
        remede pour guerir ce mal? – Si a, luy dis-je, si vous vouliez m’aymer
        autant que je vous ayme. – Comment, dit-elle soudain, en se tournant
        vers moy, que je bruslasse-quand je ne vous verrois point? En ma foy,
        Ursace, cherchez quelque autre recepte, car pour celle-là, je ne
        la puis pas faire. Je me suis quelquefois bruslée le doigt, mais c’est une
        douleur insupportable, et n’attendez point, vous dis-je encore un coup,
        d’estre soulagé de moy par ce moyen.</p>
        <p>Je n’osois repliquer, parce qu’en la gallerie il y avoit plusieurs
        dames et Chevaliers qui discouroient ensemble, sans toutesfois prendre
        garde à nous, quoy qu’ils y fussent pour accompagner <pb n="496"/>
        cette jeune princesse, mais son enfance et ma jeunesse nous permettoient
        d’estre ensemble sans soupçon, encores que je ne le pensasse pas ainsi.</p>
        <p>Depuis elle devint bien plus sçavante lors que l’aage luy
        enseigna la resolution des doutes qu’elle me souloit faire en son enfance, et en
        mesme temps je devins aussi beaucoup plus amoureux que je ne soulois
        estre. Valentinian qui avoit dessein sur la belle Isidore, faisoit le
        plus souvent qu’il pouvoit des tournois, parce qu’estant fort adroit,
        il luy sembloit que c’estoit un bon moyen pour acquerir les bonnes
        graces de ceste sage fille, faignant toutesfois que ce fust pour la
        belle Eudoxe. Et parce qu’il prenoit ordinairement de ceux de son aage,
        et qu’il n’y avoit difference entre luy et moy, que de deux ou trois
        ans qu’il pouvoit avoir de plus que moy, j’estois presque tousjours de
        sa partie. Et sembloit que la fortune me voulut favoriser, me faisant
        emporter bien souvent le prix, que tousjours, faignant que ce fust à
        cause de Valentinian, je portois à Eudoxe. Et lors qu’en le recevant,
        elle me permettoit de luy baiser la main, ô que j’estimois toutes les
        peines que j’avois eues le reste du jour, bien employées! Je vivois
        toutesfois avec tant de discretion, qu’elle ne s’en pouvoit offencer,
        encores qu’elle eust quelque memoire des discours que je luy avoit
        tenus; car pensant que ce fussent des im-prudences de l’enfance, elle
        avoit opinion que l’aage m’avoit fait recognoistre ce que je luy devois.</p>
        <p>La premiere fois qu’elle soupçonna le contraire, ce fut un jour
        qu’elle s’estoit allé promener de l’autre costé du trajet dans
        les jardins de l’empereur. Apres s’estre longuement promenée, elle s’endormit
        souz un frais ombrage dans le giron d’Isidore: nous estions quantité de
        jeunes chevaliers à l’entrée du cabinet, qui discourions,
        lors qu’une abeille se vint poser sur sa levre, et apres l’avoir succée
        quelque temps, la picqua bien fort. La douleur l’esveilla en sursaut, et
        portant la main sur la picqueure, se plaignit du peu de soin qu’Isidore
        avoit d’elle. Valentinian qui se promenoit par le jardin, accourut au
        cry qu’elle avoit fait, et voiant qu’elle blasmoit Isidore, à
        fin de reparer la faute qu’elle avoit faite, il luy dit que j’avois une
        recepte qui la guariroit incontinent, et qu’il en avoit bien souvent
        veu l’experience sur plusieurs, mais particulierement sur luy, depuis
        deux jours. – Et que faut-il faire? luy dit-elle. – II dit, respondit
        Valentinian, quelque parole sur le mal et soudain la douleur cesse. Et
        lors, <pb n="497"/> me demandant s’il estoit vray, je luy dis qu’ouy, et
        que jusques en ce temps là je n’en avois point failly, et que je
        ne pensois pas que la fortune me fust moins favorable pour elle que pour
        tous les autres. Elle se faschoit fort que j’approchasse ma bouche si
        pres de la sienne, et en me presentant la main, me commanda que
        j’essayasse dessus. Je luy mets la bouche contre, et soufflant un peu,
        j’approchay les levres jusques à la peau et la pressay doucement. O
        Silvandre! quel commencement fut celuy-cy! Elle retire la main, et me
        dit que c’estoit baiser, et non pas une recepte, et ne voulut point le
        permettre, mais la douleur qui la pressoit, la contreignit en fin de me
        dire que je l’apprisse à Isidore, et qu’elle la luy feroit. Je
        fus bien combattu, car je desirois fort d’estre celuy qui approcheroit de ses
        belles levres, et toutesfois j’estois bien marry du mal qu’elle
        souffroit. Amour me conseilla de dire d’autres paroles à
        Isidore, afin que ne la trouvant pas bonne, elle fut contrainte de recourre à
        moy. Et mon dessein reussit comme je l’avois proposé, parce qu’ayant
        murmuré en vain ces fausses paroles, et fait toutes les autres ceremonies, la
        douleur ne cessa point, dont Valentinian se mocquant: Pensez-vous, luy
        dit-il, ma maistresse, que chacun soit propre à ceste recepte?
        Je vous jure que je l’ay esprouvée et que si elle ne vous profite, c’est
        qu’Isidore y oublie quelque chose. Et à ce mot ressortant du
        cabinet emmena avec luy tous les chevaliers. La douleur augmentoit, et la levre
        commençoit d’enfler, lors que se tournant vers moy: Par vostre
        foy, dit-elle, Ursace, la recepte est-elle bonne? – Je vous jure, luy
        dis-je, madame, par l’honneur que je vous dois, que je ne la vis jamais
        manquer, et suis si marry qu’Isidore ne l’ayt sceu, faire que je n’ay
        jamais desiré d’estre fille qu’à ce coup, pour vous
        rendre service. Isidore prenant la parole: Je ne sçay, dit-elle, madame, quelle
        difficulté vous en faites, mais si vous voyez comme la bouche
        vous grossit, vous ne voudriez pour quoy que ce fust que le mal passast plus
        outre. – Mais, dites-moy, Ursace, reprit Eudoxe, demeurerez-vous long
        temps à faire vostre recepte? – Le moins que je pourray, luy
        dis-je, madame. Et lors m’approchant d’elle, elle se retira à l’endroict
        le plus obscur du cabinet, comme ayant honte d’estre veue et permit,
        forcée de la douleur, que je fisse mon enchantement.</p>
        <p>Fut-il jamais sorcier plus heureux que moy? Je dis donc les paroles
        sur sa levre, mais quand je la pris entre les miennes, et <pb n="498"/> qu’en
        sugant je la pressay un peu, j’advoue que si quelqu’un eust peu
        mourir de douceur, qu’Ursace ne seroit plus. Elle se retire toute rouge
        de honte: Voilà, dit-elle, la plus importune recepte qui fut
        jamais. – Mais, madame, luy dit Isidore, vous a-t’elle soulagée? – II me
        semble, respondit-elle, que j’y recognois quelque amendement. – Vostre douleur,
        luy dis-je, se passera bien tost, mais j’en auray tout le mal. –
        Comment? me dit-elle, vous aurez mon mal? – Ouy, madame, luy
        respondis-je, les conditions de ceste recepte sont telles que celuy qui
        guerit autnly de ceste sorte, en souffre la douleur. Elle qui ne
        l’entendoit pas ou pour le moins feignoit de ne l’entendre ainsi que je
        le disois: Vrayement, Ursace, me dit-elle, je vous suis trop
        obligée de m’avoir voulu guerir en prenant mon mal. – Madame, luy dis-je, si je
        pouvois aussi bien rendre mien tout celuy que vous devez jamais avoir,
        soyez certaine que vous n’en ressentiriez jamais. – Mais, dit Isidore
        en sousriant, si vous aviez autant de bonne volonté, madame,
        pour luy qu’il en a pour vous, il faudroit qu’à ceste heure vous luy
        fissiez la mesme recepte pour le guerir du mal qu’il a pour vous. – J’ayme
        mieux, respondit Eudoxe, luy estre redevable en cecy, que s’il me
        l’estoit, et puis ce seroit tousjours à recommencer, car il est
        trop courtois chevalier pour me laisser avec le mal qu’il me pourroit oster.
        – II est vray, madame, adjoutay-je, et puis mon mal n’est plus en la
        levre, il est passé au cœur. Elle entendit bien ce que je
        voulois dire, quoy qu’elle fist semblant de ne l’avoir point ouy, et sans
        Isidore qui estoit trop pres de nous, je luy en eusse bien dit
        davantage. Je me contentay donc de ceste ouverture pour ce premier
        coup. Et depuis je fis tels vers sur ceste piqueure.</p>
    </div>
    <div class="contentci">
        <milestone type="space"/>
        <head type="chapitre">SONNET</head>
        <h3>D’une mousche</h3>
        <h3>sur les levres de sa Dame endormie.</h3>
        <milestone type="space"/>
        <p>Cependant que madame à l’ombre se repose,</p>
        <p>Et trompe du soleil la trop aspre chaleur,</p>
        <p>Un petit animal volant de fleur en fleur</p>
        <p>Les douceurs va cherchant dont le miel se compose. <pb n="499"/></p>
        <milestone type="space"/>
        <p>De fortune sa levre, estant à moitié close,</p>
        <p>La fleur representoit la plus vive en couleur,</p>
        <p>Lors que cest animal, la voyant par malheur,</p>
        <p>Y vole, et la sucçant pensa succer la rose.</p>
        <milestone type="space"/>
        <p>Ah! trop sage au faillir! trop heureux à l’oser!</p>
        <p>Puis qu’à ta hardiesse on n’a sceu refuser</p>
        <p>Ce qu’on nye aux desirs dont mon ame s’allume.</p>
        <milestone type="space"/>
        <p>Mais ceste mousche, Amour, ravit tout nostre bien,</p>
        <p>Que nous reste-t’il plus, puis qu’elle a rendu sien</p>
        <p>Le miel dont s’adoucit toute nostre amertume!</p>
        <milestone type="space"/>
    </div>
    <div class="contentl">
        <p>Je serois ennuyeux, ô courtois Silvandre, si je vous
        racontois par le menu le commencement et le progrez de mon affection. Je vous diray
        donques seulement ce qui sera plus necessaire que vous sçachiez.
        Amour me rendit en fin si hardy que je me resolus de luy declarer tout
        ouvertement ce que je ressentois pour elle. Je demeuray long temps
        à disputer en moy-mesme, si ce seroit de bouche ou par l’escriture; en
        fin je conclus qu’il valoit mieux le luy dire que de le luy faire lire,
        parce que j’avois de long temps appris qu’il faut faire demander par
        quelque autre ce que l’on ne veut pas obtenir. Outre que je prevoyois
        bien que la difficulté ne seroit pas petite de luy faire recevoir de
        mes lettres; Mais, ô dieux! combien de fois ayant fait ceste
        resolution, m’en revins-je en mon logis sans y avoir rien advance! Le
        Ciel en fin, qui sembloit en ce temps de vouloir favoriser mon dessein,
        m’en donna une telle commodité.</p>
        <p>II ne faut, comme je vous ay dit, que passer le Bosphore pour aller aux
        jardins de l’empereur situez toutesfois en Asie, en un lieu
        nommé Calcedoine, qui est si pres de Constantinople qu’on peut ouyr la voix
        d’un homme d’un lieu à l’autre. Eudoxe s’alloit promener fort
        souvent en ces jardins, et toutes les fois qu’il m’estoit permis, je l’y
        accompagnois avec tant de soing de luy faire quelque service, que quand
        ce n’eust este que de luy amasser une fleur en tout un jour, j’estois
        fort content de ma journée, ayant appris des long temps qu’en
        amour les petits services, s’ils sont en grand nombre, font plus d’effect que
        ceux qui sont d’importance, et qui arrivent rarement, parce qu’à
        ceux-cy on est obligé, si l’on ne veut estre estimé
        ennemy plus – <pb n="500"/> tost qu’amy, mais il n’y a rien qui nous pousse aux autres
        que la seule affection. J’estois donc d’ordinaire avec elle, et me
        rendois si soigneux qu’elle n’avoit une seule de ses filles, qui fust
        plus prompte à tous ses petits messages que j’estois.</p>
        <p>II advint qu’un jour Valentinian l’avoit suivie en ce lieu, à
        cause d’Isidore, et parce qu’elle aymoit fort à se promener, et
        qu’Isidore se trouvant un peu lasse, elles se separerent, Eudoxe continua le
        promenoir, et Isidore entra dans un cabinet, où elle trouva des
        sieges rehaussez de gazons, et couverts de quelques aix. Elle n’y eut pas
        demeuré long temps que Valentinian, qui estoit pour lors avec
        Eudoxe, feignant d’estre las s’alla asseoir dans le mesme cabinet. Isidore en
        voulut ressortir, mais il la retint par sa robe. Eudoxe qui s’en prit
        garde, ne peut s’em-pescher de sousrire en me regardant, et me semblant
        que c’estoit une tres-bonne occasion pour commencer mon dessein, je ne
        la voulus perdre. Je me sousris donc comme elle, et pliay les espaules,
        me tournant de l’autre costé; et alors elle me demanda que j’avois à
        sousrire. Je luy respondis tout franchement que c’estoit de voir que
        Valentinian la quittast pour aller vers Isidore. – Et quoy, me
        dit-elle, Ursace, n’en feriez-vous pas de mesme? Moy, madame, luy
        dis-je, auriez-vous bien opinion que j’eusse si peu de jugement? – Vous
        le devriez faire, me dit-elle, puis qu’il y a plus d’apparence qu’elle
        doive estre servie de vous que de Valentinian. – Je sçay
        bien, luy dis-je, madame, que la condition d’Isidore et de moy, m’y
        devroit plustost convier, mais j’advoue que j’ayme mieux faire une
        contraire faute à celle de Valentinian.- Comment l’entendez-vous? respondit-elle. – Je
        veux dire, continuay-je, plustost que de servir
        quelque chose d’egal à moy, comme
        Isidore, j’ayme mieux mourir d’amour pour ce qui est par dessus moy,
        comme vous. – Comme moy? reprit incontinent Eudoxe,
        et que pensez-vous dire, Ursace? Je pense dire, madame, luy
        respondis-je, que j’ayme mieux mourir en vous adorant, que de vivre
        aimé d’Isidore, et que la grande inegalité qui est entre
        nous ne m’a sceu empescher que je n’aye eu ceste volonté, depuis le jour
        qu’il me fut permis de vous voir. – Je crois, me dit
        la princesse, que vous estes hors de vous-mesme de me tenir ces propos.
        – Ne le croyez point, luy dis-je, madame, je ne parlay jamais ny
        avec plus de verité, ny avec un plus sain jugement.</p>
        <p>Elle demeura fermé, et me regarda entre les yeux, et puis
        me <pb n="501"/> dit: Est-ce à bon escient, ou par jeu, que vous me tenez ce
        langage? – Je jure, madame, repliquay-je, par le service que je vous
        dois, que je ne proferay jamais paroles plus veritables nv d’une volonté plus
        resolue, que celles que vous venez d’ouyr et de plus, que ceste extreme
        affection, dont je vous parle ne changera jamais, quelque traictement
        que je recoive de vous – Je suis marryé, me dit-elle, Ursace, de
        vostre folie, parce que la longue nourriture que vous avez eue de l’empereur
        mon pere m’obligeoit de vous voir, et de me servir de vous, d’une
        meilleure volonté que de plusieurs autres, dont les merites
        pouvoient esgaler les vostres. Mais puis que vostre outrecuidance a passé
        toutes les bornes de la raison, et vous a osté la cognoissance de ce
        que vous me devez, ressouvenez-vous que, s’il vous advient jamais de me parier
        de ceste sorte, je vous feray repentir de vostre temerité, et
        que l’empereur et Valentinian en seront advertis. – Madame, luy
        respondis-je, si je ne craignois que ceux qui sont en ce jardin
        s’aperceussent de ce que je vous dis, je me jetterois à vos
        genoux pour vous demander pardon de l’offence que je vous ay faite, mais estant
        retenu de ceste consideration, ayez agreable la volonté que j’en
        ay, et me permettez de vous dire que les menaces. que vous me faictes,
        pourroient avoir quelque force sur moy, si c’estoit de ma
        volonté que ceste affection fust née, mais puis que c’est le Ciel qui m’y
        force, n’esperez que la crainte de l’empereur ny la consideration de
        Valentinian m’en divertissent jamais. II est vray que je puis bien me
        taire, et mourir d’amour pour la belle Eudoxe. Et pour preuve de cela
        et à fin de ne vous ennuyer jamais des fascheuses paroles qui
        vous ont offencée, je vous jure par le tres-humble service que je vous
        dois, de ne vous en parier jamais. Mais ressouvenez-vous que toutes les fois que
        je m’approcheray de vous, et que je vous diray: bon jour, madame, ou
        que seulement je vous feray la reverence, ce sera à dire: je
        meurs d’amour pour vous, madame, et vous n’aurez jamais un plus fidelle
        serviteur que moy. Et quand je prendray congé, et qu’en vous
        saluant, je vous donneray le bon-soir, et me retireray, ce sera autant que si je
        vous disois: Jusques à quand ordonnez-vous que je sois
        miserable et combien encore durera vostre rigueur? Et pour commencer, luy dis-je
        froidement, vous me permettrez de prendre congé de vous, et de
        vous donner le bon-soir. Et à ce mot, je fis une grande reverence, et
        me retiray, de peur qu’elle ne me defendist encores <pb n="502"/> ces
        deux paroles, et toutesfois je pris garde qu’elle se tourna de l’autre
        costé en sousriant. Ce qui ne me donna point une petite esperance.</p>
        <p>Or, gentil estranger, je vesquis depuis ce jour de ceste sorte avec
        elle, ne luy faisant jamais semblant de tout ce qui s’estoit
        passé, sinon par le bon-jour, et le bon-soir, ausquels quand elle n’estoit
        point veue, elle respondoit le plus souvent en branlant la teste, comme
        si elle se fust encores offencée de ce souvenir que je luy
        donnois. Plus de six mois s’escoulerent que je continuay toujours de mesme
        façon, et qu’elle aussi s’opiniastroit de ne point recevoir mon
        affection. En fin je vainquis, mais aussi qu’est-ce que ne peut le
        service et la perseverance d’un amant avisé?</p>
        <p>Un matin que Valentinian la conduisoit au temple, je m’avancay, et luy
        faisant une grande reverence, je luy dis: Bon-jour, madame. Elle alors
        en sousriant, et se tournant vers moy: Vos bon-jours, Ursace, me
        dit-elle, sont receus de bon cœur. O Dieux! pourrois-je dire quel fut
        le contentement que je receus? Je proteste que jamais je n’esperay
        d’estre si heureux, et moins en ce temps-là que l’on parloit du
        mariage de Valentinian et d’elle. Et toutesfois, j’appris depuis, que ce que je
        croyois la devoir esloigner de moy, fut ce qui me l’obligea davantage,
        parce que voyant que l’affection qu’il portoit à Isidore
        s’augmentoit, et que celle qu’il luy faisoit paroistre, n’estoit que pour complaire
        à l’empereur, elle se resolut de ne l’aymer aussi que pour estre femme
        d’un empereur et de faire estat de mon service, comme Valentinian de
        l’affection qu’il portoit à Isidore. Je sceus ceste resolution
        peu apres, car des la premiere occasion qui se presenta, elle me dit que
        mon opiniastreté et l’affection de Valentinian envers Isidore,
        l’avoyent vaincue, et que si je continuois de vivre avec la mesme
        discretion, elle continueroit aussi de me vouloir du bien. Et depuis ce
        jour elle permit qu’en particulier je la nommasse ma princesse, et elle
        m’appelloit son chevalier. Jugez, Silvandre, s’il y avoit homme au
        monde plus heureux que moy! car Eudoxe estoit l’une des plus belles
        princesses du monde, en l’aage de dix sept ou dix huict ans, et qui ne
        faisoit paroistre d’aimer personne que moy.</p>
        <p>Cependant que nous vivions de ceste sorte, Honorius, qui avoit
        espousé la fille de Stilicon, mourut sans enfans, et parce qu’un Romain
        nommé Jean, son premier secretaire, s’estoit fait <pb n="503"/> eslire empereur
        par le moyen de Castinus et de Aetius, l’empereur Theodose qui avoit
        fait dessein de faire empereur d’Occident son cousin Valentinian, l’y
        voulut envoyer avec sa mere Placidie. Je fis semblant de la vouloir
        suivre en ce voyage, mais en effet je ne desirois rien plus que de,
        demeurer pour la garde d’Eudoxe. Car encor que le desir de la gloire
        m’attirast en Italie, l’amour me retenoit en Constantinople, avec des
        liens qui n’estoient pas foibles, parce que ceste belle princesse se
        laissa aller outre son dessein de telle sorte à l’amitié qu’elle
        m’avoit promise, qu’en fin elle avoit pas moins d’affection pour moy,
        que j’en avois pour elle. Je croy bien qu’elle y fut trompée, et
        qu’au commencement elle ne crut jamais d’en venir si avant, mais je pense
        sans mentir que l’Amour a beaucoup de ressemblance avec la mort, et que
        comme on ne peut mourir à moitié, que de mesme on ne sçauroit aymer à
        demy. Et lors que j’estois plus en peine de trouver une bonne excuse,
        l’empereur receut des nouvelles que quelques ennemis avec un nombre
        infiny de personnes, le venoient attaquer du costé de
        Constantinople. Ces nouvelles convierent plusieurs de demourer, qui autrement eussent
        esté contraints pour leur devoir, de s’en aller sous la Charge
        d’Artabure, qui conduisoit une forte armée par mer, ayant avec
        luy Aspar son fils, tres-vaillant et heureux capitaine comme il fit bien
        paroistre en la prise de Jean dans Rayenne, et en la delivrance de son
        pere. Encores que je ne fusse point jaloux de Valentinian, quoy
        qu’Eudoxe luy fist paroistre de la bonne volonté,
        sçachant assez que ce n’estoit que pour complaire à Theodose, et pour estre
        imperatrice, si est-ce qu’ayant appris de longue main que la doute qu’on fait paroistre
        de n’estre pas assez aymé, convie les dames à nous en
        donner plus de cognoissance, et qu’aussi feindre de la jalousie, leur donne bien
        souvent occasion de redoubler leurs faveurs, je fis semblant d’estre un
        peu jaloux de Valentinian, et de me resjouir de son depart, et je fis
        des vers sur ce sujet que je chantay devant elle, à la premiere
        occasion qui se presenta. Ils estoient tels:</p>
    </div>
    <div class="contentci">
        <milestone type="space"/>
        <head type="chapitre">SONNET</head>
        <h3>Sur le départ d’un rival</h3>
        <milestone type="space"/>
        <p>Jamais contre les rocs tant de flots amassez,</p>
        <p>Escumant de courroux, n’on blanchi les rivages; <pb n="504"/></p>
        <p>Jamais les bancs couverts n’ont veu tant de naufrages</p>
        <p>Que cest esloignement m’a d’ennuys effacez.</p>
        <milestone type="space"/>
        <p>Bien-heureux souvenirs de mes soupçons passez,</p>
        <p>Maintenant de mon heur asseurez tesmoignages,</p>
        <p>Qu’il est doux au nocher apres de grands orages</p>
        <p>De voir dedans un port ses navires cassez!</p>
        <milestone type="space"/>
        <p>Blessé de froide peur dedans la fantaisie,</p>
        <p>J’ay tremblé mille fois atteint de jalousie,</p>
        <p>Mais en fin son despart m’a du tout rendu sain.</p>
        <milestone type="space"/>
        <p>Heureux esloignement, puisse-tu tousjours estre!</p>
        <p>Ou bien s’il s‘en revient, Amour, fay luy paroistre</p>
        <p>Qu’à son dam il partit, et qu’il retourne en vain.</p>
        <milestone type="space"/>
    </div>
    <div class="contentl">
        <p>Je ne vous diray point en ce lieu quel fut le voyage de
        Valentinian, car vous le pouvez avoir entendu par plusieurs. Tant y a qu’apres
        avoir mis tel ordre aux affaires d’Occident, qu’il jugea estre à
        propos, il revint en Constantinople, où il fut receu par
        Theodose, comme si c’eust esté son fils, et soudain à la
        solicitation de Placidie, qui estoit demeurée au gouvernement d’Italie, le
        mariage de la belle Eudoxe fut conclud avec luy.</p>
        <p>Seroit-il bien possible que je vous peusse raconter ce que je ressentis
        en ceste occasion? Je ne le croy pas, car je fus de sorte combattu de
        crainte et du regret que, sans Eudoxe, il est certain que je ne l’eusse
        peu supporter. Mais elle qui estoit sage et prudente, encore que de son
        costé elle fut fort affligée de se voir entre les mains d’une personne
        qu’elle n’aymoit point, si sur-monta-t’elle ce deplaisir avec la
        resolution. Et parce qu’elle voyoit bien en quelle peine je vivois,
        elle me donna commodité de parier à elle dans son
        cabinet, sans qu’autre y fust qu’Isidore, en qui elle se fioit
        infiniment. Elle estoit assise sur un petit lict, et je me mis sur un genouil devant elle,
        ayant dessous quelque carreaux qu’elle m’avoit fait apporter.</p>
        <p>Et parce que ravy de contentement, je ne faisois que la contempler, et
        luy baiser la main qu’elle m’avoit permis de luy prendre, apres m’avoir
        consideré quelque temps, elle me parla de ceste sorte: Et bien,
        mon chevalier, vous plaindrez-vous toute vostre vie de moy, et serez-vous
        tousjours en doute de l’amitie <pb n="505"/> que je vous porte? – Ma
        belle princesse luy dis-je, si je n’avois accoustumé de recevoir
        de vous plus de faveurs que je n’en merite, vous auriez quelque raison de
        me faire ceste demande, à ceste heure que je reçois
        celle-cy qui veritablement est telle que je ne puis la redire. Mais pourquoy ne me
        permettez-vous de me plaindre de la fortune, qui m’ayant monstré
        le bien qu’elle pouvoit me donner, l’ordonne toutesfois à un autre
        de qui l’affection le merite aussi peu que la mienne pourroit estre digne de
        l’obtenir, si elle le pouvoit estre par un extreme amour? – Mon
        chevalier, me respondit-elle, vivez content et asseuré de ce que
        je vous vay dire: tout ce qu’une extreme affection peut obtenir de moy,
        sçachez qu’Ursace le possede, et ce que vous regrettez qui soit
        à un autre, croyez moy, mon chevalier, que c’est ce qui se doit donner par
        devoir, et non point par amour; et cela estant, quelle raison avez-vous
        de vous plaindre de la fortune? – La raison que j’en ay,
        repliquay-je, est aussi grande que l’obligation en quoy vous me mettez
        par ceste asseurance. Pourquoy, ma princesse, ne me plaindray-je pas
        d’elle qui ayant voulu favoriser mon affection, m’a toutesfois
        privé de ce qui seul me pouvoit faire parvenir au bien que je desirois. Ah! mon
        chevalier me dit-elle, vous m’offencez. Comment? vous ne m’avez
        aimée que pour avoir de moy ce que mon devoir vous refuse? Et quelle
        m’avez-vous estimée? Et comment m’avez-vous peu aymer si vous
        m’avez eue en si mauvaise opinion?</p>
        <p>Je ne pus luy respondre, voyant comme elle le prenoit, mais avec un
        grand souspir je m’abouchay sur son giron, tenant sa main contre ma
        bouche. Elle qui recogneust bien ma peine, me mit l’autre main sur la
        teste, et passoit ses doigts dans mes cheveux. et sans me dire mot,
        sembloit d’attendre ce que je luy respondrois. En fin me levant, je luy
        respondis: J’advoue, ma belle princesse, que je vous ayme plus que vous
        ne voulez, et plus encores que la raison ne veut, mais qui pourroit
        vous aymer moins que cela? Je confesse qu’il n’y a raison ny devoir
        qui puisse mesurer la grandeur de mon affection, et si je vous offence en
        cela, pardonnez-moy en considerant que ce seroit profaner vostre
        beauté que de l’aymer moins, et plaignez-moy, qui ayant eu tant de courage me
        suis trouvé avec si peu de merite. Et toutesfois vostre bonne
        volonté pourroit suppléer à ce defaut, si l’amour avoit un peu
        plus de force en vous. – Je ne vous entends <pb n="506"/> point, me dit-elle, et ne
        sçay en quoy vous voudriez que mon amour eust plus de force. – O Dieu!
        repliquay-je, qu’il sera bien mal-aysé que mes paroles vous
        fassent entendre à mon advantage, ce que l’amour ne vous a peu faire
        concevoir. Je veux dire, ma princesse, que si l’amour avoit plus de puissance sur
        vous, ce devoir que vous m’opposez en aurait beaucoup moins, et que ce
        trop heureux Valentinian possederoit ce qu’il recherche, et moy ce que
        je desire. – Ah! mon chevalier, respondit-elle, avec un grand souspir,
        si vous sçaviez ce que je ressens en mon ame, et quelle est la
        contrainte que je me fais, vous croyriez bien qu’Amour a toute la
        puissance sur moy qu’il peut avoir sur un cœur. Mais si je vous refuse
        quelque tesmoignage de ceste puissance, ressouvenez-vous quelle je suis
        née et à quelles loix ma naissance m’oblige. Si la
        fortune m’avoit fait naistre d’un Leontin Athénien comme ma mere, je pourrois
        disposer de moy, aussi bien que de mon affection, mais estant fille d’un empereur
        Theodose, petite fille d’un empereur Arcadius, et ayant pour bisayeul
        Theodose le grand, ne voyez-vous pas que ceste naissance m’astreint,
        pour ne leur point faire de honte, à laisser la disposition de mon
        corps à ceux qui me l’ont donné? C’est un tribut de
        l’humanité que de ne voir jamais ça bas chose qui soit entierement accomplie. Les
        grandeurs et les empires trainent inseparablement ceste contrainte que
        jamais, on ne s’apparie que par raison d’estat. Ny vous ny moy ne
        voyons rien de nouveau; il y a long temps que nous avons preveu qu’il
        nous adviendroit ce que nous ressentons, et quand je tournay les yeux
        sur vous, et que je vous aimay, ce fut avec ceste resolution que
        Valentinian seroit mon mary. Je m’asseure que vous avez pensé la
        mesme chose, dés le premier jour que vous fistes dessein de m’aimer,
        et qu’est-ce donc qui vous afflige maintenant, et quel accident voyez-vous
        que vous deviez dire inopiné?</p>
        <p>Ces mots me toucherent si vivement, fut pour voir une si grande
        resolution que j’accusois de peu d’amitié, fut pour penser qu’un
        autre la possederaoit, qu’il me fut impossible de luy permettre de parler
        davantage sans l’interrompre: Vous croiez donc, luy dis-je, madame, que
        ce soit aimer que de retenir ces considerations? Vous avez opinion
        que la vraye amour puisse estre subjecte aux loix du devoir? O dieux! que
        vous et moy sommes trompez! Vous qui avez creu d’aimer et moy qui ay
        pensé d’estre aimé de vous! <pb n="507"/> Et là
        m’arrestant un peu, je repris de ceste sorte, lors que je vis
        qu’elle vouloit prendre la parole: Les loix d’amour, madame, sont bien
        différentes de celles que vous vous proposez, et si vous voulez
        cognoistre quelles elles sont, lisez-les en moy, et vous verrez que
        comme l’inegalité qui est entre nous ne m’a peu empescher
        d’eslever les yeux à ma belle princesse, de mesme ne vous doit-elle divertir
        de baisser les vostres vers vostre chevalier, n’y ayant pas plus de
        difference de vous à moy, que de moy à vous. Et quant
        à ce que vous m’alleguez de vostre naissance, puis qu’elle est telle que rien ne vous
        peut relever par dessus ce que vous estes, pourquoy au lieu de tourner
        vos yeux sur la grandeur, qui ne vous peut estre augmentée, ne
        les jettez-vous sur vostre contentement, afin que, comme vous estes de
        vostre naissance la plus grande princesse du monde, vous soyez aussi
        par vostre choix la plus contente princesse qui fut jamais? Vous dites
        que je commençay de vous servir avec ceste opinion que
        Valentinian seroit vostre mary. Ah! madame, j’advoue que quand, je commençay de me
        donner à vous, j’eus ceste creance que je le pourrois supporter,
        mais si depuis mon affection est tellement creue, qu’il m’est impossible d’y
        penser sans perdre incontinent toute resolution, que pourrez-vous
        m’opposer que la foiblesse de vostre amitié qui ne s’est point
        augmentée depuis le premier jour qu’elle prit naissance? Comment? ma
        belle princesse, vous refuserez des faveurs à mon affection, que
        vous accorderez à une personne qui ne vous ayme point? Vous
        consentirez que ces beautez, qui sans plus doivent estre la recompense et la
        felicité d’une parfaite amour, soient possedées par celuy qui les
        desdaigne, ou ne les recognoist pas? Comment souffrirez-vous ses caresses? Et
        comment ne regretterez-vous point la peine et le cruel desplaisir de vostre chevalier?</p>
        <p>Isidore qui oyoit une partie de nos discours, et qui desiroit
        infiniment de nous y favoriser, non pas pour amitié qu’elle me
        portast, ou pour volonté qu’elle eust de tenir la main à
        semblables recherches, mais pour l’esperance qu’elle avoit que ceste affection pourroit
        passer si outre, que peut-estre elle romprait le mariage de Valentinian
        et d’Eudoxe, afin de nous donner plus de commodité de parler
        ensemble, peu à peu se retira dans un arriere cabinet où en fin
        elle s’endormit. Je m’en apperceus incontinent, encore que j’eusse le dos tourné
        contre elle, parce que passant contre les flambeaux qui estoient sur la table
        der- <pb n="508"/> riere nous, je vis son ombre contre la muraille, qui me
        fit remarquer qu’elle s’en alloit. La princesse qui s’estoit
        appuyée du coude contre le chevet du lict, et qui avoit la teste sur la main, ne
        s’en prit point garde, estant si attentive à ce que je luy
        disois que malaysément l’eust-elle peu voir, encore qu’elle eust
        passé par devant ses yeux. Et parce que mes dernieres paroles la toucherent fort
        vivement, elle demeura quelque temps sans me respondre, baissant les
        yeux contre terre; en fin sans se remuer, apres un grand souspir: Ah!
        mon chevalier, me dit-elle, que vos paroles me percent l’ame
        cruellement, et que les choses que vous me representez sont difficiles
        à supporter! Mais que puis-je faire? que puis-je devenir? Si
        je n’espouse Valentinian, que sera, ce de moy, et si je l’espouse, ô
        Dieu! à quel supplice me vois-je destinée? Je vis à ces
        dernieres paroles que les larmes luy couloient le long du visage et qu’elle s’estoit
        teue, pour ne pouvoir parler, de peur que les souspirs ne se meslassent
        et sortissent au lieu de la voix. Ces pleurs m’esmeurent de pitié, mais ils
        ne me donnerent pas une petite asseurance et n’augmenterent pas peu mon courage.</p>
        <p>Je vous confesse, gentil Silvandre, que je n’eusse jamais esperé
        de reduire ceste princesse en cest estat, mais voyant plus d’amour en elle
        que je n’eusse creu, je pris plus de hardiesse que je n’eusse jamais
        pensé. Je m’approche donc d’elle un peu plus que je n’estois, et
        feignant de luy soustenir la teste contre mon espaule, ma bouche se
        rencontra justement à l’endroit de ses yeux: au commencement je
        n’osois les baiser, et faisois semblant que c’es-toit par mesgarde, mais voyant
        qu’elle n’en disoit rien, peu à peu je descendis plus bas et
        rencontray sa bouche, qu’elle retint longuement sur la mienne. Et parce qu’elle ne
        me faisoit point de deffence, je luy mis une main dans le sein, mais
        avec tant de transport, que je tremblois comme la fueille agitée
        du vent. Depuis ce temps je me suis trouvé en plusieurs rencontres,
        en beaucoup de grandes et diverses batailles, et en maints assauts, mais
        je ne fus de ma vie saisi de telle crainte qu’en ceste occasion. Elle
        me permit donc encores ceste privauté sans m’en rien dire, mais
        lors que descendant la main un peu plus bas, je la voulus mettre sous la
        robbe, elle me dit froidement: Que pensez-vous faire, mon chevalier?
        Isidore vous void. – II y a long temps, luy dis je, ma belle princesse,
        qu’elle nous a laissez seuls. – Comment, dit-elle, en sursaut, Isidore
        n’est-elle pas icy? <pb n="509"/> Et se relevant sur le lict: Elle a eu
        tort, continua-t’elle, de nous laisser seuls de ceste sorte. -Et
        pourquoy, madame, luy dis-je, nous n’avons point affaire d’elle. -Non
        pas vous, me repliqua-t’elle, mais si ay bien moy. Et si vous m’aymiez
        comme vous dittes, vous seriez content de ce que je vous ay permis,
        sans me rechercher de chose que je ne puis. Je pensois que la presence
        d’Isidore vous empescheroit de passer plus outre que l’honnesteté me
        peut permettre, et voulois bien que ce fust elle, qui par ce moyen vous
        en fist la deffence, et non pas moy, à fin de vous laisser ceste
        satisfaction de mon amitié, qu’il n’avoit pas tenu à moy
        que vous n’eussiez eu toute sorte de preuve de ma bonne volonté, mais
        puis qu’elle s’en est allée, et que vous ne vous arrestez pas
        à ce que vous devez, je suis contrainte de vous dire que, si vous voulez de moy ce
        qu’il me semble que contre mon honneur vous recherchiez, je le vous
        permettray, à condition toutesfois que je tiendray un poignard
        nud à la main, pour incontinent après m’en donner dans le cœur, et le
        punir tout à l’instant de ceste sorte de la faute qu’il m’aura contrainte
        de commettre. Que si vous ne voulez que je meure, ne me contraignez donc
        point, je vous supplie, de vous permettre ce que je ne puis ny ne dois faire sans mourir.</p>
        <p>Il faut avouer que ces paroles me rendirent de telle sorte confus, que
        me levant de la place où j’estois, et me rejettant à ses
        genoux, je luy protestay de ne rechercher jamais, ny tesmoignage de son amitié,
        ny soulagement à mes desirs, plus grands que ceux qu’elle venoit de
        me donner. Si vous le faites, me dit-elle, je vous permettray le reste de
        ma vie les mesmes privautez que vous avez receues, et ceste preuve de
        l’affection que vous me portez me sera agreable, cognoissant que ceste
        amour outrepassant toutes les limites des plus violentes amours,
        s’arreste toutesfois à celle de mon honnesteté. Et à ce mot, me
        prenant par la teste avec les deux mains, elle me baisa pour arres de sa promesse.</p>
        <p>Nous avions fait du bruit, et avions un peu relevé la voix, de
        sorte qu’Isidore s’esveilla, et parce que la nuit estoit fort avancée
        et que les flambeaux estoient presque achevez, Eudoxe l’appella et luy demanda
        quelle heure il estoit. – C’est l’heure, madame, dit-elle, que je viens
        de faire un grand sommeil, et que chacun dort, sinon vous. – Et
        pensez-vous, Isidore, dit la princesse, que Valentinian ne veille pas
        à ceste heure pour sa maistresse? – <pb n="510"/> Je ne sçay, dit
        Isidore, ce qu’il faict, mais je sçay bien que si ce n’estoit que pour luy,
        je serois à ceste heure au lict, et dormirois fort bien. Je luy
        respondis: C’est bien au lict aussi où il voudroit vous trouver. – Et quoy,
        dit-elle en sousriant, n’en voudriez-vous point ailleurs? La princesse
        se mit à rire, et apres luy dit: Et que pensez-vous dire,
        Isidore? Je pense, que vous donnez. – Que voulez-vous que j’y fasse, dit-elle en se
        frottant les yeux, Ursace me fera devenir folle.</p>
        <p>Et parce qu’il estoit tard, et que Eudoxe ne se vouloit point cacher de
        ceste fille, dont l’humeur luy estoit tres agreable et la prudence fort
        cognue, en se levant de dessus le lict, elle me prit par la teste et me
        baisa, et s’approchant du feu elle me commanda de me retirer, ce que je
        fis, mais non pas sans user du privilege qu’elle m’avoit donné
        de la baiser. Et parce qu’elle prit garde qu’Isidore la consideroit sans
        dire mot, elle luy dit: Que regardez-vous, Isidore? – Je regardois,
        madame, dit-elle, si la mouche vous avoit fort picquée. – Quelle
        mouche? dit la princesse. – La mouche du jardin, dit-elle, car ce
        chevalier vous fait souvent la recette de la picqueure. Et à ce
        mot, prenant un des flambeaux qui estoient sur la table, elle se mit devant
        moy pour me conduire par un petit degré derobé, qui
        sortoit dans la basse court du chasteau, non pas sans qu’Eudoxe ne sousrit de ceste
        rencontre, et ne luy dit: Gardez qu’estant seule avec luy, il ne vous
        fasse la mesme recette. – N’ayez peur, madame, dit- elle, ceste
        recette ne, vaut rien pour moy, car je ne croy point en paroles.</p>
        <p>Voilà en quels termes j’estois lors que Valentinian espousa
        ceste belle princesse, qu’incontinent apres, il emmena en Italie. Je ne vous dis
        point les regrets que je fis, ny les desplaisirs que je receus,
        principalement la nuict de ses nopces, parce qu’ils vous ennuyeroient,
        et qu’ils furent entierement inutiles; mais ceux de la belle Eudoxe ne
        furent guieres moindres, à ce qu’elle me dit, et Isidore,
        qu’elle emmena avec elle quand elle partit de Grece, pour l’extreme confiance
        qu’elle avoit en elle. A quoy Valentinian ne contraria pas, comme vous
        pouvez penser. Mais si ceste premiere nuict me fut presque
        insupportable, je ne fus pas sans peine à trouver une excuse
        pour suyvre ceste belle princesse, car j’estois tombé malade du grand
        desplaisir que j’eus, lors que Valentinian estoit party, et depuis
        ayant receu ma santé, je demanday congé à l’empereur de suivre
        Ariobinde, ou Asila, <pb n="511"/> deux grands capitaines qu’il donnoit
        à Valentinian, avec une armée pour l’assister contre l’inondation
        de ces peuples barbares, qui de tous costez se venoient jetter sur son empire.
        Mon aage et ma juste requeste obtindrent facilement ce que je
        demandois, mais le malheur ne voulut-il pas que ceste armée
        s’estoit arrestée en Sicile? Et Valentinian ayant passé outre et
        la belle Eudoxe, Theodose nous contremanda, à cause d’Attila, qui par le
        moyen des Huns, Alains et Gepides, avoit assemblé un peuple presque
        infiny, et s’en alloit fondre sur Constantinople.</p>
        <p>Le commandement du retour ne fut pas plustost porté à
        riobinde, et à Asila, qu’ils receurent presque en mesme temps la nouvelle de la mort
        de Theodose, qui atteint de peste estoit mort sans fils. Je ne voulus
        porter ces mauvaises nouvelles à la belle Eudoxe, mais je
        suppliay Ariobinde qu’il me laissast tenir compagnie à celuy qu’il y
        envoyeroit, feignant que j’avois un extreme desir de revoir l’Italie avant que de
        m’en retourner, ce qui me fut aysément accordé. Et
        partant, nous vinsmes à Naples, et de là à Rome, où je
        fus receu avec tant de bonne chere, que je n’en pouvois desirer d’avantage.</p>
        <p>Eudoxe ressentit la mort de son pere, comme son bon naturel luy
        commandoit, et durant le temps que les grands pleurs demeurerent à
        s’escouler, Valentinian fut adverty par quelques personnes que
        Pulcheria, qui estoit sœur de Theodose, avoit espousé un vieux
        capitaine nommé Martian, et qu’elle l’avoit fait eslire
        empereur. Ce Martian estoit celuy sur qui Genseric, Roy des Vandales, vit voler
        l’aigle, quand il le tenoit prisonnier en Afrique, et avec lequel il
        avoit fait depuis une tresgrande amitié. Et parce que c’estoit
        un tres grand capitaine, et de grande reputation, il contraignit bien tost
        Attila de se retirer en Pannonie, où despité contre son
        frere Bleda, il le fit mourir par trahison, à fin de demeurer seul roy de toutes
        ces nations barbares. Quand je fus adverty de l’election de ce nouvel
        empereur, et que Attila avoit esté repoussé, je pensay
        qu’il n’y avoit rien qui me contraignist de partir d’Italie; au contraire la guerre qui
        s’y faisoit de tous costez, me convioit avec Amour d’y demeurer.</p>
        <p>Et lors que j’estois en ces considerations, l’empereur fut adverty que
        ce fleau de Dieu Attila, car c’est ainsi que luy-mesme se nommoit,
        avoit pris la Gaule pour son premier dessein. Et qu’ayant rendu presque
        subjects par ses armes, Valamer et Ardaric roy <pb n="512"/> des Ostrogoths
        et des Gepides, il les avoit contraints de se joindre à ses
        forces composées des Erules, des Alains, des Turingiens, des
        Marcomancs, et de quelques Francs qui estoient demeurez de là le Rhin en leurs
        premieres habitations, lors que, sous le grand Faramond, ce peuple guerrier
        s’efforça de passer, et d’occuper en Gaule les pays qu’ils
        tiennent maintenant, et qu’ils commencent, du nom de Franc, d’appeller France.</p>
        <p>Aussi tost que ces nouvelles furent asseurées, l’empereur
        renforça l’armée du patrice Aetius, l’un des meilleurs et des plus grands
        capitaines Romains et qui avoit la charge des Gaules. Encores que ce me
        fut une chose bien difficile que de quitter la belle Eudoxe, si
        falut-il m’en aller. Et lors que je luy en demanday congé:
        Pourquoy, me dit-elle, mon chevalier, voulez-vous vous esloigner de moy? Quel
        subjet vous en ay-je donné? Avez-vous si peu d’affection qu’elle vous
        permette de me laisser? – Ma belle princesse, luy dis-je, si je ne fay ce
        voyage où tant de jeunesse de ceste Cour s’en va, quelle opinion
        aura-t’on de mon courage? Pourquoy pensera-t’on que je sois demeuré? et
        vous-mesme, que jugerez-vous de moy? Elle alors en sousriant: Or souvenez-vous, me
        dit-elle, des raisons que vous ne vouliez point recevoir avant mon
        mariage, et advouez-que ce mesme honneur qui alors me les faisoit
        proferer, vous les met à cette heure en la bouche, et que ce que
        je vous en ay dit n’a seulement esté que pour vous rendre preuve,
        qu’encores que je contrariasse à vos desirs, je ne laissois de
        vous aimer autant que vous m’aymez à cette heure. Et croyez-le, pour
        faire autant pour moy, que je fay pour vous, car je ne doute point que vous
        ne m’aimiez, encore que le devoir ait assez de force pour vous faire
        esloigner de moy. Et lors, en me baisant: Ressouviens-toy, me dit-elle,
        mon chevalier, de revenir bien tost, et de m’estre tousjours fidelle.
        Et ne pouvant demeurer plus long-temps aupres d’elle, je partis, et
        m’en vins trouver Aetius, et fis tels vers sur ce suject.</p>
    </div>
    <div class="contentci">
        <milestone type="space"/>
        <head type="chapitre">SONNET</head>
        <h3>Sur un a-dieu.</h3>
        <milestone type="space"/>
        <p>J’estois pour mon malheur prest à partir des lieux</p>
        <p>Où dans le sein d’autruy je me laissay moy-mesme, <pb n="513"/></p>
        <p>Lors que plein de regret en mes derniers a-dieux</p>
        <p>J’allois contre l’Amour proferant ce blaspheme:</p>
        <milestone type="space"/>
        <p>Doncques, cruel Amour, si tu faits qu’elle m’aime,</p>
        <p>Et que je l’ayme aussi cent fois plus que mes yeux,</p>
        <p>C’est seulement à fin qu’un regret plus extreme</p>
        <p>Nous blesse l’un et l’autre, et nous offence mieux.</p>
        <milestone type="space"/>
        <p>Mais quand je pris congé: Souvien-toy, me dit-elle,</p>
        <p>De revenir bien tost, et de m’estre fidelle.</p>
        <p>0 tourment bien-heureux guery si doucement!</p>
        <milestone type="space"/>
        <p>Content en mon malheur, je fus contraint de dire:</p>
        <p>Je cognois qu’on peut estre heureux mesme au tourment</p>
        <p>Et que le bien d’amour surpasse son martyre.</p>
        <milestone type="space"/>
    </div>
    <div class="contentl">
        <p>Cependant Valentinian qui estoit infiniment amoureux de la
        sage Isidore, continuoit sa recherche, mais avec toute sorte de discretion,
        et pensant que le refus qu’elle faisoit de luy, ne luy procedoit que de
        la crainte qui accompagne ordinairement les filles, de ne se pouvoir
        marier quand on sçait qu’elles ont aimé, il se resolut de
        la loger. Et apres avoir cherché en sa Cour quelqu’un qui fust propre pour
        elle, il jugea que Maxime, chevalier Romain, homme de grande authorité,
        serait fort bon, tant parce qu’il demeuroit le plus souvent à Rome, et
        qu’il luy seroit plus aisé de la voir, que d’autant qu’il estoit fort
        ambitieux, et que luy faisant de l’honneur, il l’abuseroit facilement.
        Maxime qui desiroit de se marier, et qui pretendoit tout son avancement
        de l’empereur, receut à tres grande faveur l’offre que
        Valentinian luy en fit faire, outre que ceste dame estant tres belle, et de bonne et
        illustre race, avoit aussi bonne reputation qu’autre qui fust en la
        Cour. Isidore d’autre costé n’y contraria pas, parce que Maxime
        estoit des plus riches de Rome, et avoit esté deux fois consul; et
        l’imperatrice qui aymoit infiniment ceste dame, fut bien aise de la
        voir loger dans Rome tant avantageusement. N’y ayant donc rien qui
        contrariast à ce mariage, il fut incontinent conclu au
        contentement de chacun.</p>
        <p>Mais quand l’Empereur voulut tenter quelques jours apres la
        volonté de la sage Isidore, il la trouva plus retirée de son amitié
        qu’auparavant, dont il print un si grand, despit, qu’il resolut <pb n="514"/> de ne se
        plus arrester aux supplications. Il advint doncques qu’attirant Maxime
        le plus pres de sa personne qu’il pouvoit, il jouoit presque
        ordinairement avec luy. Un jour Maxime eut le jeu si contraire, qu’il
        perdit tout son argent, et n’ayant plus rien sur luy qu’il peust jouer,
        que la bague qui luy servoit de cachet, et qu’il portoit tousjours au
        doigt, il la mit en jeu et la perdit. L’empereur s’imaginant d’avoir
        trouvé une tres-bonne occasion pour achever son dessein, feignit
        d’avoir quelque affaire d’importance, et laissant un des siens en sa
        place, luy commanda de continuer le jeu sur le credit de Maxime,
        jusques a ce qu’il se fust r’aquité, ce qu’il faisoit en dessein
        de l’amuser. Cependant il envoyé vers la sage Isidore de la part de
        son mary, et luy commande de venir visiter l’imperatrice, et pour marque
        luy montre la bague de son mary. Elle qui creut à ce messager,
        et ne pensant point à ceste tromperie, s’y en vint incontinent. Mais
        estant conduite par celuy que l’empereur y avoit envoyé, au lieu
        d’aller chez Eudoxe, elle fut menée en des jardins où l’empereur
        l’attendoit, luy faisant entendre que l’imperatrice y estoit. Parvenue donc en ce lieu
        retiré, jugez si elle fust estonnée de se voir entre les
        mains de Valentinian! Elle commence de paslir et de trembler. L’Empereur qui le
        recogneut, la prenant par la main, la voulut faire asseoir dans un
        cabinet qui estoit au milieu du jardin, mais elle refusa d’y entrer, se
        voyant seule avec luy. Toutesfois la prenant, par le bras, et usant de
        force, il l’y porta, et poussa la porte sur eux.</p>
        <p>O Dieux! courtois Silvandre, quelle devint la pauvre Isidore voyant un
        tel commencement! Elle estoit telle, que si elle eust esté
        conduite au supplice; mais l’Empereur qui pensoit de la vaincre par belles paroles,
        et qui n’eust jamais pensé qu’une femme luy peust resister,
        l’ayant assise sur un lict, se mit aupres d’elle, et luy parla de ceste sorte:
        Je ne fay point de doute, belle Isidore, que vous ne trouviez fort
        estrange la tromperie que je vous ay faite, et que vous n’en soyez
        estonnée, et peut-estre courroucée contre moy.
        Toutesfois, quand vous considererez l’extreme affection que je vous porte, combien elle a
        continué, et comme il m’a esté impossible de m’en
        divertir, soit par les raisons que je me suis plusieurs fois, moy-mesme
        representées, soit par les rigueurs dont vous avez usé contre moy, vous ne
        trouverez point ceste action si estrange, ny n’en serez point si courroucée
        contre moy, que prenant pitié d’une personne qui est entiere- <pb n="515"/> ment
        vostre, vous ne pardonniez cette hardiesse, et me rendiez content avant
        que de partir d’icy. Toutes choses vous y doivent convier: premierement
        l’affection que je vous porte, que vous recognoissez bien telle, qu’il
        n’y a rien qui l’égale; puis la qualité de celuy qui vous
        ayme, que je ne representeray point autre que vous la sçavez, et qui est
        telle, qu’estant empereur, vous pouvez aspirer à l’empire, si vous
        voulez me rendre autant de satisfaction que le merite l’amour que je vous porte.
        Et en fin la consideration de Maxime ne vous en peut divertir, puis que
        par la bague qu’il vous a envoyée, il fait bien paroistre qu’il n’y
        consent pas seulement, mais qu’il le desire. Que sera-ce donc, ma belle
        Isidore, qui me niera le bien que je desire, puis que toute raison le veut ainsi?</p>
        <p>Et lors, luy mettant la main soubs le menton, la voulut baiser, mais
        elle tourna doucement la teste à costé, sans le repousser
        avec trop de violence, parce que voyant l’estat où elle estoit, et que la
        force ne luy serviroit de rien, elle se resolut de recourre à tous les
        artifices que la prudence et la ruse luy pourroient mettre en l’esprit. Le
        repoussant donc doucement de la main, elle le supplia de l’escouter et
        de se r’asseoir; et luy qui desiroit sur tout de la vaincre par
        douceur, luy voulut bien complaire à ce coup.</p>
        <p>Et lors, elle reprit ainsi la parole: Je ne puis nier, seigneur, que je
        ne sois infiniment estonnée de me voir seule aupres de vous en ce lieu
        escarté, et tant contre mon opinion, puis que d’icy depend la
        ruine de mon honneur, et la fin de ma vie, mais il n’y a rien qui m’empesche
        d’estre bien fort asseurée que vous ne ferez rien contre vostre
        devoir, et contre ma volonté, lors que je considere qui vous estes et
        qui je suis. Car pour ce qui vous concerne, comment redouterois-je d’estre
        entre, les mains de ce grand Valentinian, fils de ce genereux empereur
        Constance, le plus grand, le plus sage et le plus accomply qui ait
        jamais esté appelé du nom de Cesar? De ce Valentinian, dis-je, qui a eu
        pour mere ceste grande et sage Placidie, l’honneur et le miroir des
        dames, et de qui les sages conseils luy ont esté continuez si
        longuement, et avec tant de profit de tout l’empire? Penseriez-vous;
        seigneur, que j’eusse peur de vous, de qui la sagesse est cogneue de
        tout le monde, de qui la prudence est admirée de chacun, et de qui la
        justice n’est redoutée de personne? Il faudrait que j’eusse peu
        de cognoissance des perfections de l’em- <pb n="516"/> ereur, si j’entrois en
        doute de sa preud’hommie, pour me voir seule avec luy en ce lieu
        escarté, sçachant bien que sa puissance n’est pas moindre
        dans le milieu des rues et des plus grandes assemblées, qu’elle
        sçauroit estre icy, et que les occasions qu’on dict estre meres des meschancetez, ne
        le sçauroient rendre autre qu’il est, parce que toutes heures et
        tous endroicts luy sont mesmes occasions, puis que sa puissance est
        égale en tous lieux et en tous temps. C’est pour les foibles, et les personnes
        sujettes aux autres, que telles occasions qu’ils nomment commoditez,
        peuvent estre propres et necessaires, mais nullement pour Cesar, qui
        peut tout et qui n’a point de borne à sa puissance que sa volonté.</p>
        <p>Que si ceste volonté, seigneur, qui limite sans plus vostre
        puissance, m’est entierement acquise, ainsi que vous me l’avez tant de fois
        juré, comment pourray-je craindre qu’elle s’estende plus outre qu’il ne me
        plaira? Non, non, je ne dois point estre estonnée de me voir
        seule entre les mains de l’empereur, n’y estant pas d’avantage à ceste
        heure que j’y suis ordinairement; mais j’advoue bien que je ne puis assez
        trouver estrange que je sois venue en ce lieu par le consentement de
        Maxime, et qu’il ait servy d’instrument pour m’y conduire, et cela
        m’offence de sorte contre luy, que jamais son respect ne me divertira
        de consentir à tout ce que vous voudrez de moy, estant sans
        doute indigne, ayant si peu d’honneur d’avoir Isidore pour sa femme, Isidore,
        dis-je, qui a tousjours vescu de sorte qu’il n’y a rien qui la puisse
        faire rougir, sinon d’estre femme d’une personne de si peu de merite
        que ce deshonoré Maxime, la honte et le vitupere des hommes.</p>
        <p>Or, seigneur, je ne veux pas demander que c’est que vous voulez de moy,
        ny à quelle occasion vous m’avez fait conduire en ce lieu: ce
        traistre de qui je voy la bague, lesçait assez, et vos discours ne me le
        font que trop entendre. Mais je vous veux bien supplier tres-humblement
        d’avoir consideration à ce que je suis, et de vous ressouvenir
        que c’est qu’une femme qui n’a plus d’honneur, et si vous m’aimez, ne
        vueillez me rendre tant indigne d’estre aymée de ce grand Cesar,
        de qui le nom est honoré par tout le monde. Ressouvenez-vous, seigneur,
        que vous foulez sous les pieds l’honneur et la vie de celle que vous
        dictes, que vous aymez, et qu’en mesme temps vous faictes une si grande
        offence à vostre reputation, que je ne sçay si jamais il
        vous sera possible de la reparer. Vous dictes qu’en vous rendant ceste
        satisfaction, <pb n="517"/> vous estes tel que je puis pretendre à
        l’empire. O dieux! et comment en jugeriez-vous digne celle qui ne
        meriteroit pas seulement de vivre apres une si grande faute? Si vous
        avez ceste bonne volonté, conservez-moy telle, que sans honte
        vous me puissiez faire telle que vous dites, si la fortune veut
        favoriser vos desseins en cecy, comme elle a desja fait paroistre en
        tant d’autres occasions. Si vos paroles sont veritables, vous m’aimez,
        et si vous m’aimez, que pouvez-vous desirer d’avantage que d’estre
        aimé de moy? Mais comment? Pensez-vous que je puisse aimer celuy qui me
        ravit l’honneur que j’ay plus cher que la vie? Ne precipitez rien,
        seigneur, vous avez si longuement temporisé. Il y a si
        long-temps que vous me faictes l’honneur de m’aimer, vous avez esté vostre
        maistre jusques icy, continuez encore un peu, et croyez que le Ciel ne vous a
        point fait de si grandes faveurs, sans vous en vouloir donner de plus grandes.</p>
        <p>Considerez l’obligation que vous avez à Dieu, qui vous à
        donné pour pere Constance, estimé, voire presque adoré de tout
        l’empire, pour mere, Placidie, la plus sage princesse qui fut jamais, et lors
        qu’esloigné de l’Italie, vous y aviez le moins d’esperance, il
        vous a suscité un parent, qui vous donnant une sage princesse pour
        femme, vous a remis un empire pour son dot. Mais Dieu s’est-il
        contenté de ceste faveur? Nullement, seigneur, il vous a conduit comme par la
        main, et mis miraculeusement dans le trosne où vous estes. Il
        vous a fait vaincre Jean par le jeune Aspar, je dis ce Jean, qui avoit
        occupé l’empire. Il a fait surmonter ce vaillant Castinus, par
        ce mesme Artabure, qui peu auparavant estoit prisonnier de Jean, dans Ravenne.
        Il vous a remis entre les mains ce prudent et sage Patrice Aetiras, par
        le moien de ceux qui presque ne vous cognoissoient point. Il vous a
        desfait de ce Boniface, usurpateur de l’Afrique. Il vous a rendu amy
        depuis naguieres ce redoutable Genseric, roy des Vandales. Bref, que
        n’a-t’il point fait pour vous, ce grand Dieu dont je vous parle, et
        quelles graces ne luy devez-vous point rendre? Or, seigneur, ce mesme
        Dieu à qui vous avez toutes ces obligations, c’est celuy-là mesme qui
        maintenant vous voit, et qui regarde quel sujet vous luy donnerez
        à ce coup de continuer ses graces envers vous, ou bien de vous envoyer des
        chastimens. Considerez quels miserables accidens, voire
        tragedies, sont autresfois souvenues en ce mesme empire, pour une
        semblable occasion que celle-cy. O Dieu tout puissant! jette
        plus- <pb n="518"/> tost sur moy ton foudre, et me cache dans le profond de
        la terre que de permettre que je sois cause d’esmouvoir ton courroux
        contre ce grand empereur, le plus sage, le plus juste, le plus aimé et
        le plus estimé de tous ceux qui depuis Auguste
        ont tenu cet empire souz leur puissance.</p>
        <p>Et à ce mot, se jettant à ses genoux, elle continua: Et
        vous, seigneur, faites moy plustost mourir, que de me ravir ce qui me peut
        rendre digne d’estre aimée de vous, et de me faire estre le
        sujet d’attirer sur vous la haine de Dieu et des hommes. Monstrez à ce
        coup que veritablement vous estes Cesar, c’est à dire seigneur, et
        commandez de sorte sur ceste passion que vous soyez aussi bien invincible
        à vous-mesme, que Dieu vous a rendu victorieux sur tous vos ennemis.</p>
        <p>Valentinian la voyant à genoux la releva, et touché de
        ses remonstrances, estoit honteux de ce qu’il avoit fait, et eust bien
        desiré de ne l’avoir point entrepris. Ses paroles si pleines de
        veritables raisons, ses pleurs dont elle avoit tout le visage et tout
        le sein noyé, et la crainte de ce qui en pourroit advenir, avec
        sa naturelle bonté, luy firent prendre resolution de se surmonter
        soy-mesme, et de la renvoyer sans la toucher. Et en ceste
        volonté, après l’avoir un peu r’asseurée, il luy promit et jura
        que jamais il n’userait de force. Mais qu’il la supplioit d’avoir consideration de
        son amitié, et pour le moins de l’asseurer de n’avoir jamais
        memoire de ce qu’il avoit voulu faire, et que Maxime et Eudoxe venant à
        mourir, elle seroit contente de l’espouser. La sage Isidore oyant ces paroles,
        rassereine son visage, luy jure et promet tout ce qu’il veut, et le
        supplie de permettre qu’elle s’en aille.</p>
        <p>A ce mot Valentinian luy baise la main et avec un grand souspir,
        appelle Heracle, l’eunuque qui estoit celuy de tous ceux de sa Cour, en
        qui il se fioit le plus, et le conseil duquel il suivoit presque en
        tout. Cet eunuque estoit meschant et n’avoit rien d’aymable, sinon
        qu’il estoit fidelle, au reste le plus avare et le plus grand flatteur
        qui fut jamais. ç’avoit esté luy qui avoit porté la bague à la sage
        Isidore et qui l’avoit conduite en ce jardin. Et par ce que l’empereur
        vouloit que ceste affaire fust la plus secrette qu’il luy seroit
        possible, il n’avoit pris autre compagnie que celle de cet homme,
        auquel il avoit commandé de demeurer dans un arriere-cabinet,
        pour venir vers luy aussi tost qu’il l’appelleroit. <pb n="519"/></p>
        <p>Heracle, à la voix de l’empereur, courut incontinent à
        luy, pensant qu’Isidore ne voulant de bon gré consentir au desir de Valentinian, il
        l’appelloit pour luy aider, mais quand il ouyt le commandement qu’il luy faisoit de
        la r’amener chez elle, et qu’il luy eust redit les considerations qui
        la faisoient renvoyer sans l’avoir touchée: Est-il possible, dit-il, seigneur, que des
        paroles vous puissent faire perdre une telle occasion de vous contenter? Vous
        arrestez-vous aux belles promesses qu’elle vous fait? et ne voyez vous
        pas que ce n’est que la crainte qui en est cause? Et d’effect, vous
        a-t’elle jamais parlé de ceste sorte, que depuis qu’elle se voit
        entre vos mains? Craignez-vous ce que l’on pourra dire ou de vous ou d’elle? De
        vous, c’est sans raison: car que peut-on dire pis que de vous
        publier infiniment amoureux, d’une belle dame? Et quelle injure est
        celle-là, ou qui sont ceux qui s’en sont souciez? Et quant
        à ce qui la touche, aussi bien n’y a-t’il personne qui (sçachant que vous
        l’aimez, et que vous l’avez tenue en ce lieu si longuement sans autre tesmoing
        que Heracle) ne croye que vous en avez passé vostre envie? Et
        plus vous direz et jurerez le contraire, et moins vous adjoustera-t’on
        de foy. Que si personne n’en sçait rien, et que la chose soit
        secrette, comme il ne tiendra qu’à vous deux qu’elle ne le soit,
        qu’importera-t’il à sa reputation? Ce qui ne sera point sceu,
        ne luy touche non plus que s’il n’estoit pas. Et quant à ce qui est de
        Maxime, ou il sçaura qu’elle a esté icy, ou il ne le
        sçaura pas. S’il l’ignore,
        il ne sçaura non plus tout ce que vous ferez, et s’il le
        sçait, dites-moy, je vous supplie, où est le mary qui ne croiroit tout
        le pis qui en sçauroit estre, et qui ne penseroit que les protestations
        contraires de sa femme, ne seroient que des excuses. Et quant à
        ce qui est de Dieu, ressouvenez-vous, seigneur, qu’il sçait bien
        qu’encores que vous soyez Cesar, vous ne laissez d’estre homme, et cela estant, il
        excusera aussi bien en vous ceste faute, qu’en tout le reste des
        hommes, mesme que j’ay ouy dire à quelques-uns, que s’il ne se
        resout de pardonner ceste erreur, il peut bien faire estat de demeurer seul
        dans le Ciel, ou pour le moins sans homme. Ne laissez donc perdre ceste
        commodité que vous regretterez longuement en vain, si elle, vous
        eschappe sans que vous vous en serviez.</p>
        <p>La sage Isidore qui vit que l’empereur se laissoit emporter aux
        meschantes persuasions d’Heracle, voulut reprendre la parole pour
        respondre à ce qu’il avoit dit, mais l’eunuque qui en
        eut <pb n="520"/> peur, et qui veit bien que son maistre desiroit, et n’osoit pas user de
        violence, pour interrompre Isidore, luy dit: Seigneur, n’escoutez
        point la voix de ceste sireine, qui ne parle de ceste sorte que contre
        sa propre intention, et qui pour vous faire croire qu’elle est preude
        femme, ne desire rien tant que d’y estre contrainte par vous, afin de
        pouvoir se couvrir ainsi de ceste action. Et croiez que si vous laissez
        perdre ceste commodité, elle vous mesestimera, et se mocquera de
        vous, et si vous me le permettez, dit-il, en passant de l’autre costé
        du lict, vous verrez que je dis vray.</p>
        <p>Et lors voulant mettre la main sur elle, elle luy donna de la main sur
        la joue un si grand coup que le sang luy en sortit incontinent du nez.
        Mais l’eunuque qui estoit accoustumé à semblables
        rencontres, voyant que l’empereur n’en disoit mot, la print par le haut des manches, et la
        tirant à la renverse sur le lict, luy lia de sorte les bras
        qu’elle ne s’en pouvoit servir. Elle se mit bien à crier, et à faire
        toute la deffence qu’elle peust, mais tout luy fut inutile, et l’empereur en
        eut, par l’aide d’Heracle, tout ce,qu’il en voulut. Et lors qu’elle
        estoit en cet estat: Ah! Valentinian, luy dit-elle, ressouviens-toy
        que tu fais un acte indigne de toy, et que je mourray vengée de
        ceste offence. Mais aussi tost qu’Heracle l’eut laschée, elle se jetta
        sur luy, et des ongles, des dents et des pieds, le meurtrit en cent lieux,
        et èntre-autres endroits luy mit les ongles au visage, dont elle
        luy deschira une partie de la joue; et ne luy pouvant plus faire de mal,
        courut par le cabinet pour trouver quelque arme pour tuer Valentinian,
        et elle aussi, mais de fortune il n’y en avoit point. Elle se met donc
        aux injures, et contre l’un, et contre l’autre, se veut tuer, se
        frappe le visage, bref, fait des enrageries, tant elle estoit transportée.</p>
        <p>Lors que Valentinian la vid en cet estat, il voulut la consoler, luy
        demande pardon, accuse l’eunuque de toute la faute, et luy remonstre
        que si elle continue, elle en donnera cognoissance à toute la Cour,
        qu’aussi bien la chose estoit faicte, et qu’on n’y pouvoit plus
        remedier, qu’elle excusast l’amour, qu’elle luy demandast tout ce
        qu’elle voudroit pour amende de cet outrage. Bref, il luy representa
        tant de choses, qu’en fin autrée de douleur et de lassitude, elle
        s’assit sur un siege, tant hors d’elle-mesme, qu’elle ne pouvoit
        parler. Valentinian s’approche d’elle, se met sur un autre siege,
        continue ses supplications, et ses remonstrances, <pb n="521"/> et en fin
        luy declare que son mary n’en sçavoit rien et luy dit de quelle
        sorte il avoit eu ceste bague.</p>
        <p>Voiez, sage Silvandre, quelle vertu eurent ces paroles en ce genereux
        courage! L’empereur luy faisoit ceste declaration, afin qu’elle ne le
        dist pas à Maxime, et pour luy donner quelque consolation,
        sçachant que le tout estoit ignoré de son mary. Et au, contraire, depuis
        qu’elle avoit receu cest outrage, le plus grand desplaisir qu’elle eust,
        c’estoit de penser que son mary y estoit consentant, et ne
        sçavoit à qui recourre pour estre vengée. Mais
        quand elle entendit la tromperie que l’on luy avoit faicte, elle en
        receut une grande satisfaction, esperant d’estre maintenue et d’en
        pouvoir faire la vengeance. Et afin de le faire mieux à propos,
        apres avoir demeuré quelque temps sans parler, elle se contraignit de
        sorte que Valentinian jugea qu’elle estoit un peu remise, car luy addressant
        sa parole, elle feignit d’avoir un grand contentement de ce que Maxime
        n’en sçavoit rien, et le conjura de ne luy en vouloir rien dire,
        et garder que ny luy, ny autre ne le sceust, afin que ne pouvant vivre en
        effect telle qu’elle devoit estre, elle fut pour le moins en bonne
        opinion aupres de chacun. L’empereur qui l’aimoit passionnément,
        et qui sans l’eunuque n’eust jamais usé de force, le luy promet avec
        tous les sermens qu’elle veut, et le commande si absolument à Heracle
        qu’il ne faloit avoir peur qu’il y contrevinst.</p>
        <p>Apres avoir r’accommodé sa coiffure, et le reste de son habit le
        mieux qu’il luy fut possible, elle se retire chez elle où elle
        attendoit la venue de son mary, que Valentinian trouva encor au jeu, et qui
        s’estoit r’acquitté d’une partie de sa perte. La nuict estant
        venue, et l’empereur l’ayant licencié, il revint en son logis où il
        ne fut pas plustost, que suivant sa coustume, il alla voir la sage, Isidore. Elle
        estoit dans un cabinet toute seule, si couverte de larmes, que quand il
        la veid, il en demeura tout éstonné, et l’ayant
        supplié de s’asseoir aupres d’elle: Mon mary, luy dit-elle, ne vous estonnez point de me
        voir en cest estat. J’en ay tant d’occasion que je ne veux plus vivre,
        mais avant que mourir, faites-moy un serment qui me rendra contente
        à jamais, qui est de venger ma mort.</p>
        <p>Maxime qui aimoit ceste femme pour sa sagesse, et pour sa
        beauté, plus qu’il ne se peut croire, voulut s’approcher d’elle, comme de coustume,
        pour la baiser, et sçavoir ce qui l’affligeoit, mais elle se
        recula et luy dit: Il n’est pas raisonnable, Maxime, <pb n="522"/> que ce corps
        souillé comme il est, s’approche de vous. Je ne suis plus ceste
        Isidore que vous avez tant aimée, et qui n’aima jamais rien que vous. Je
        suis (ô amy, que je n’ose plus nommer mon mary), je suis une autre
        femme que je ne soulois estre! Le plus meschant et le plus grand tyran qui fut
        jamais, m’aiant de sorte souillée que je ne veux plus vivre, ne
        meritant pas de vivre vostre femme. Et sur cela luy raconta tout ce que
        je viens de vous dire, luy monstrant pour marque de ce qu’elle disoit
        sa bague, les meurtrisseures qu’elle s’estoit faites, et le sang
        d’Heracle, qui en la tenant luy estoit tombé dessus.</p>
        <p>Je serois trop long si je voulois redire les plaintes qu’elle et Maxime
        firent ensemble. Tant y a que du tout resolu à la vengeance, il
        la pria de n’avancer point ses jours de peur d’irriter Dieu contre elle, et
        qu’elle pust avoir le contentement de la vengeance qu’il luy promettoit
        de faire si grande, qu’elle auroit sujet de satisfaction. Et que
        cependant n’ayant point consenty de la volonté à ceste
        violence, elle creust qu’il ne la croyoit pas moins chaste, ny moins digne d’estre sa
        femme qu’auparavant, que pour achever le dessein qu’ils avoient fait,
        il falloit feindre, et qu’elle asseurast Valentinian de ne luy en avoir
        rien dit, afin qu’il ne prist garde à Ihy. Elle le fit de sorte
        que jamais l’empereur ne s’en douta, voire mesme luy rendit la bague de son
        mary, afin de le 1uy mieux persuader. Et environ ce temps Eudoxe
        accoucha d’une fille qui fut nommée Eudoxe comme elle, et
        l’année apres: d’une autre qui eut le nom de son ayeule Placidie.</p>
        <p>Cependant nous estions en Gaule, attendant Attila, où
        Ætius se preparoit de tout ce qu’il jugeoit estre necessaire. Ce barbare ayant
        ramassé une tres-grande armée, comme je vous ay dit,
        faisoit dessein d’attaquer Constantinople. Mais voyant que la bonne conduite de Martian
        l’empeschoit d’y faire progrez, et qu’il ne pouvoir entretenir la
        grande multitude de gens qui le suivoient, ny en Pannonie, ny en
        Germanie, presque deserte à cause des divers passages que tant
        de nations y avoient faits, delibera de se jetter sur l’Empire d’occident,
        desja bien fort esbranlé et dissipé par tant de peuples
        qui y estoient venus fondre. A quoy l’assistance que Genseric roy des Vandales luy
        promettoit, ne luy servoit pas d’un petit: esguillon.</p>
        <p>Ce Vandale ayant eu la fille de Thierry, roy des Goths, en mariage pour
        Honoric son fils, prit opinion qu’elle le vouloit <pb n="523"/>
        empoisonner, et souz ce pretexte, luy fit couper le nez, et la renvoya
        en Gaule, vers son pere, duquel redoutant le courroux,il pensa estre
        à propos de se fortifier de l’amitié des Huns, en leur
        promettant toute sorte d’assistance. Attila qui n’avoit pas moins
        promis à son ambition que tout l’Empire d’Occident, ayant
        renouvellé et remis son armée en bon estat, prit le chemin des Gaules, mais
        auparavant depescha vers Thierry, pour lors le plus puissant roy de
        tous ceux qui les avoient occupées, car il tenoit presque toute
        l’Espagne, et une grande partie de la Gaule, à sçavoir
        depuis les Pirenées, jusques à Loire. Et parce que Attila redoutoit
        la grandeur de ce puissant Barbare, il luy fait entendre qu’i1 ne vient en Gaule que
        contre les Romains, et qu’ils partageront ensemble l’empire qui aussi
        bien s’en alloit tout dissipé.
        Il en fit de mesme à Gondioch, roy des Bourguignons, et à
        ce vaillant Merovée, roy des Francs, et successeur de Clodion, fils de
        Faramond, et traitta si secrettement avec Singiban roy des
        Alains, qu’il luy promit de tenir son party.</p>
        <p>Mais Ætius qui a esté l’un des plus avisez capitaine du
        monde, recognoissant sa ruze, la descouvrit à ces roys, leur fit
        entendre que quand les Romains seroient deffaits, Attila tourneroit ses forces sur
        eux, et se les rendroit tributaires comme il avoit desja fait à
        Valamer, et Ardaric, et aux autres ses voisins, et que l’amitié
        de l’empereur Valentinian leur estoit bien plus necessaire et honorable.
        Necessaire, d’autant que l’empire Romain estant si grand, et de si
        longue main estably, il n’y avoit pas apparence qu’il ne deust se
        maintenir, et qu’il estoit impossible que, ayant un si puissant voisin
        pour ennemy, ils peussent dormir d’un bon somme en leurs maisons. Que
        quant à Attila, ce n’estoit qu’un orage, qui estant passé
        ne reviendroit plus, et qui seroit de sorte matté, avant que
        d’arriver jusques à eux, qu’il ne sçauroit leur faire ny beaucoup
        de bien, ny beaucoup de mal. Et que l’amitié de l’empereur leur estoit plus
        honorable, d’autant que Valentinian estoit un grand prince, bon, qui
        leur estoit desja conjoint d’amitié. Qu’aux Bourguignons, il
        avoit donné leurs habitations où ils estoient, et que l’amitié de
        Walia avec constance, pere de Valentinian, avoit acquis aux Visigoths tout ce
        qu’ils tenoient en Gaule. Bref, qu’ils avoient desja esprouvé la
        foy de l’empire Romain, qui leur devoit empescher d’en douter, au lieu que ce
        seroit une grande folie à eux de se fier à Attila, de qui
        l’ambition estoit telle que, Violant tout droict divin et humain, il n’avoit
        <pb n="524"/> pas mesme peu souffrir pour compagnon son frere Bleda, qu’il
        avoit miserablement fait mourir.</p>
        <p>Ces remonstrances furent cause que les Francs, les Visigoths, les
        Bourguignons et les Alains se confedererent avec Ætius contre
        Attila qui ayant escoulé quelques années en l’apprest de son
        armée, s’en vint fondre en fin, avec cinq cens mille combattans, sur la Gaule. Les
        premiers qu’il attaqua furent les Francs, prenant et razant presque
        toutes leurs villes, encores qu’il en eust en son armée, comme
        je vous ay dit, mais c’estoient de ceux qui n’avoient pas eu le courage de
        passer le Rhin, avec les premiers qui avoient pris leurs demeures en
        Gaule. Et ruinant et bruslant de ceste sorte toute ceste province, il
        parvint jusques à une ville des Carnutes, nommée Orleans,
        où il mit le siege, et l’eust prise sans doute, si les Francs et les Visigoths ne se
        fussent presentez à luy avec une telle armée qu’il fut
        contraint de s’en aller.</p>
        <p>Ceste armée et celle d’Ætius estoit composée, aussi
        bien que celle d’Attila, de diverses nations, entre les autres des Francs, des
        Visigoths, des Sarmates, des Alains, des Armoriquains, des Luteciens,
        Bourguignons, Saxons, Ribarols, Auvergnats, Eduois et divers autres
        peuples Gaulois avec les Lambrions, jadis soldats de l’ordonnance
        Romaine et maintenant alliez et gens de secours.</p>
        <p>Attila deceu de son attente, (parce qu’il pensoit que Sigiban roy des
        Alains luy mettroit Orleans entre les mains, y estant avec les siens, mais il fut
        descouvert) ne sçachant presque s’il devoit combattre ou s’en
        retourner, se retire jusques en la plaine de Mauriac, ou interrogeant
        les sacrificateurs du succez de la bataille, il leur demande quelle en
        seroit l’issue. Ils respondent apres avoir veu les entrailles des
        animaux, qu’il perdroit la bataille, mais que le principal chef des
        ennemis y seroit tué. Luy qui creut que ce seroit Ætius,
        se resout à la donner, ne se souciant pas de la perdre, pourveu que ce grand capitaine
        mourust, esperant de bien tost remettre une autre armée sur
        pieds, et n’ayant plus un tel homme en teste, de se
        rendre incontinent tributaire l’empire Romain.</p>
        <p>Il advint donc que le lendemain, la bataille se donna. Je pourrois bien
        vous particulariser tout ce qui s’y fit, car j’estois avec Ætius,
        aupres duquel je combatis ce jour là. Mais je serois trop long,
        et cela ne serviroit de rien à nostre discours. Tant y a qu’Attila fut
        vaincu, et contraint de se retirer dans son camp, <pb n="525"/> qu’il avoit
        fermé de ses chariots. Et parce qu’il avoit opinion qu’on l’y viendroit
        attaquer, il avoit fait une haute piramide de toutes les selles et bats
        de son armée, au milieu de ses chariots, en dessein d’y mettre
        le feu et de s’y brusler plustost que de tomber entre les mains de ses
        ennemis. Je le vis ce jour là, et le lendemain aussi, et l’on
        recognoissoit bien à sa mine la vanité qui estoit en
        l’ame de cet homme.</p>
        <p>Mais Priscus, secretaire de Valentinian, et qui fut envoié en
        Scithie vers luy, avant qu’il vint en Pannonie, m’a dit qu’il ne veid jamais un
        homme plus presomptueux ny plus hautain, ayant deliberé de se
        faire monarque de tout le monde, et dés lors se donnoit le nom de roy
        des Huns, des Medes, des Goths, des Danois, et des Gepides. Il prenoit le
        tiltre de la terreur du monde, et de Fleau de Dieu, et parce que je luy
        demanday si sa taille estoit telle que son courage, il me respondit
        qu’il estoit plustost petit que grand, avoit l’estomach large, la teste
        grande, les yeux petits, mais vifs et luisans, la barbe claire, le nez
        enfoncé, et la couleur brune, que son marcher estoit glorieux,
        et montroit bien l’orgueil de son esprit, et les traits de son visage
        faisoient bien cognoistre qu’il estoit amateur de la guerre. Qu’au
        reste, il estoit ruze, et qu’encores qu’il fust courageux, si
        n’avoit-il pas accoustumé de combattre de sa personne
        qu’à l’extremité,
        se reservant tousjours aux grandes affaires. Que comme il estoit cruel
        et inhumain à ses ennemis, aussi estoit-il doux et courtois
        à ceux qui se sousmettoient à luy, ou, qui l’ayant offencé, luy
        demandoient pardon, ausquels il gardoit sa foy inviolablement, et les deffendoit contre tous.</p>
        <p>Ce rapport que Priscus fit d’Attila estant de retour à Rome, fut cause
        qu’Honorique, sœur de Valentinian, desira de l’épouser, comme je vous diray.</p>
        <p>Mais cependant, pour retourner à Ætius, il faut que vous
        sçachiez, amy Silvandre, que ce grand capitaine estant hors du danger où
        Attila l’avoit mis, cogneut bien qu’il r’entroit en un plus grand, parce que,
        si les Francs, Bourguignons et Visigoths venoient à recognoistre
        leurs forces, il n’y avoit point de doute qu’ils pourroient
        beaucoup offencer l’empire, et pour un ennemy il s’en voyoit tout
        à coup plusieurs sur les bras. Pour les retenir donc en quelque crainte,
        il trouva à propos de laisser sauver Attila, pensant que la
        doute qu’ils auroient d’un si grand ennemy, les retiendroit tousjours unis
        à l’empereur..Et parce que Thierry <pb n="526"/> roy des Visigoths, estoit
        mort en ceste bataille, et que Torrismonde et Thierry ses enfants,
        vouloient, pour venger leur pere, forcer Attila dans ses chariots, il
        feignit de les aimer d’avantage qu’il ne hayssoit pas Attila, et leur
        conseilla de s’en retourner en diligence à Tholose avec le reste
        de leur armée. D’autant qu’il estoit à craindre que leurs
        freres qui avoient esté laissez, ne s’emparassent du royaume en leur
        absence, disant qu’avant la mort de leur pere, ils faisoient desja courre ce
        bruit; et qu’à ceste cause il estoit d’advis qu’ils ne
        diminuassent point plus leur armée, afin que s’ils avoient affaire de gens,
        ils ne s’en trouvassent denuez, et que pour les assister en ceste occasion et
        en toute autre, il leur offroit toute la puissance de l’empire.
        Torrismonde qui estoit d’un naturel assez deffiant, et qui se souvenoit
        qu’il avoit laissé trois autres de ses freres dans le pais,
        nommez Frideric, Rotemer et Honoric, tenant Ætius pour son amy, sans
        faire plus long sejour, prend le corps de son pere, et s’en va en diligence
        en Aquitaine, où sans difficulté il est receu, ses freres
        n’ayant point pensé à ce qu’Ætius luy, avoit persuadé. Ces
        trouppes estant separées de nostre armée, elle demeura si foible,
        que chacun fut d’opinion qu’il estoit bon de laisser aller Attila, disant qu’un
        capitaine prudent doit faire un pont d’or à son ennemy quand il
        s’en veut aller. Cest ennemy de l’empire eschappa donc des mains de
        Ætius de ceste sorte, et quoy que ce grand capitaine l’eust fait avec une bonne
        intention, si est-ce que depuis l’empereur le recogneut fort mal.</p>
        <p>Or je suivis tousjours Ætius en toutes ces dernieres expeditions,
        sans que j’osasse partir de l’armée, tant à cause des diverses
        occasions de combattre qui se presentoient à toute heure, que pour l’expres
        commandement que la belle Eudoxe m’en faisoit, qui estoit bien aise de
        me tenir loing d’elle, de peur que l’ordinaire recherche que je luy
        faisois n’emportast quelque chose par dessus son dessein, ou que
        quelqu’un s’en prist garde. Et Dieu sçait quelle contrainte je
        me faisois et combien de fois je me resolus de partir, et mettre sous les
        pieds toute consideration de devoir et de discretion! Mais quand je me
        representois les exprez cornmandements qu’elle me faisoit, je ne pus
        jamais y contreyenir. Je demeuray donc en ceste armée l’espace
        de douze ans, sur la fin desquels se donna la bataille dont je viens de vous
        parler. Il est vray que durant ce long exil, je receus plusieurs fois
        des lettres d’Eudoxe, par lesquelles elle me continuoit tousjours
        <pb n="527"/> l’asseurance de ses bonnes graces. Et parce que, porté
        du desir que j’avois de faire quelque chose qui fust digne de
        l’amitié d’une si grande princesse, je ne perdis jamais occasion de me signaler
        que je ne rendisse preuve de mon courage, j’acquis beaucoup de
        reptation parmy l’armée, mais plus encores aupres de la belle
        Eudoxe, qui en estant advertie par les lettres qu’Ætius escrivoit
        à l’empereur, s’en rejouissoit comme de chose qu’elle sçavoit bien
        estre faite à son occasion; et par celle qu’elle m’escrivoit elle
        m’en remercioit comme si c’eust esté quelque present que je luy eusse
        fait. Je me ressouviendray toute ma vie de la lettre que je receus d’elle
        apres ceste grande bataille. Elle estoit telle.</p>
    </div>
    <div class="contentli">
        <milestone type="space"/>
        <head type="chapitre">LETTRE D’EUDOXE</head>
        <h3>A URSACE</h3>
        <milestone type="space"/>
        <p>II n’appartient
        qu’à mon chevalier d’estonner ses ennemis de son bras,
        et ses amis de son courage. Avoir relevé deux fois l’Aigle Romaine
        abatue par les Francs et Gepides, avoir trois fois en un jour remis à
        cheval Ætius presque estouffé par la foule des ennemis, ce sont
        veritablement des actions dignes de celuy qui doit estre aymé de moy.
        Mais puis que la fortune a secondé jusques icy vostre valeur, je vous
        deifends de la tenter si souvent à l’advenir que vous avez fait par le
        passé, et vous commande de vous conserver, non pas comme vostre, mais
        comme mien. Ayez donc soin de ce que je vous donne en garde et m’en
        venez rendre conte quand Ætius laissera I’armée, afin que, comme vous
        avez participé à ses peines et à ses dangers, vous ayez part aussi à
        I’honneur et à la bonne chere que I’ltalie luy fera, et que je vous prepare.</p>
        <milestone type="space"/>
    </div>
    <div class="contentl">
        <p>Durant le temps que j’estois demeuré en
        l’armée, j’avois fait amitié
        fort particuliere avec un jeune chevalier Romain nommé Olimbre:
        c’est celuy que vous voyez icy. Plusieurs bons offices faits et rendus l’un
        à l’autre, (comme en semblables lieux les occasions en sont ordinaires)
        en estreignirent de sorte les nœuds, que jamais depuis il n’y a rien eu
        qui nous ait peu separer. Ce chevalier, pour l’amitié qui estoit
        entre nous, fut depuis tant supporté d’Eudoxe qu’il fut senateur; et
        vous qu’apres <pb n="528"/> elle, il n’y a rien au monde qu’il cherisse plus que
        mon amitié, si ce n’est celle de Placidie.</p>
        <p>Car il faut que vous sçachiez, Silvandre, que la bonne
        volonté qui estoit entre nous, ne nous a jamais peu permettre de nous separer
        depuis le commencement de notre cognoissance, si ce n’a esté
        pour le service l’un de l’autre. De sorte que me voyant resolu de revenir
        à Rome, quand Ætius y retourna, il desira de faire ce voyage
        avec moy; et d’autant que nous n’avions rien de secret qui ne
        fust communiqué entre nous, je luy declaray librement l’affection
        que je portois à Eudoxe, et la bonne volonté qu’elle me
        faisoit paroistre, le priant toutes fois de ne luy en point faire de
        semblant, de peur qu’elle n’en fust offencée contre moy. Ceste
        declaration fut cause que depuis se rendant familier d’Eudoxe, il prit
        la hardiesse de regarder Placidie sa fille, et commença de la
        servir, qu’elle n’avoit pas encores plus de douze ans, montrant
        en cela d’avoir quelque conformité d’humeurs avec rnoy; car ce
        fut presque en mesme aage que je commençay de servir la mere,
        de qui ceste fille avoit beaucoup de traits. Olimbre estoit plus
        jeune que moy, n’ayant pour lors plus de vingt et sept ans, et
        moy j’en avois plus de trente et cinq, et la belle Eudoxe environ
        trente. Toutesfois la difference de l’aage, de luy et de moy, ne
        fit point d’empeschement, ny à la naissance, ny à
        l’accroissement et conservation de nostre amitié, au contraire, il me semble
        qu’elle y estoit presque necessaire pour supporter les imperfections
        l’un de l’autre, parce que s’il faisoit quelque chose qui me despleust,
        j’en accusois sa jeunesse, et s’il en remarquoit en rnoy qui ne luy
        fust pas agreable, il la suportoit pour le respect qu’il
        portoit à l’aage que j’avois plus que luy. La belle Eudoxe et
        moy, prismes bien garde de la naissance de son affection, et que
        Placidie ne l’avoit point à contrecœur. Et quoy qu’Olimbre ne
        fust ni roy ni empereur, si est-ce qu’Eudoxe ne s’offençoit
        point de ceste affection, parce qu’il estoit et de richesse et de race autant
        illustre qu’autre qui pour lors fust à Rome, son pere, ayeul
        et bisayeul ayant esté senateurs et plusieurs fois consuls. Si
        bien que pour ces considerations, pourveu que ce ne fust pas devant les yeux
        de l’empereur, elle ne s’en soucioit point, mais plus
        encores pour l’amitié qu’elle voyoit entre nous. J’ay bien voulu
        vous dire ces choses avant que vous raconter la reception que la
        belle Eudoxe me fit, à fin de n’estre contraint d’interrompre
        plusieurs fois mon discours. <pb n="529"/></p>
        <p>Sçachez donc, courtois
        Silvandre, que nous en revenant avec Ætius, nous receusmes par
        toute l’Italie tant d’honneur et de remerciements, et le peuple Romain fit de
        telles acclamations lors que ce grand capitaine entra dans la ville,
        qu’encores que l’empereur ne luy eust pas decerné le triomphe,
        si sembloit-il qu’il triomphast, fust pour les voix, fust pour la suitte
        du peuple qui accouroit à la foule de tous costez. Ce qui ne
        touchoit pas une cœur insensible en frappant celuy de Valentinian, car ceste
        grandeur de courage qui estoit en Ætius, ceste prudence dont il
        conduisoit toutes ses actions, ceste louange que le peuple luy donnoit
        et l’honneur que toute 1’Italie luy avoit rendu, le rendirent de sorte
        soupçonneux de la grandeur d’Ætius, que dés lors il
        en conceut une jalousie qui depuis le fit aisément
        consentir au mauvais conseil qui luy fut donné.</p>
        <p>Mais quant à rnoy qui ne me souciois guere des affaires d’estat,
        et qui avois seulement devant les yeux, et en tous mes desseins, l’affection
        de la belle Eudoxe, dés que je fus arrivé, et qu’en compagnie d’Ætius,
        j’eus baisé la main de l’empereur, je passay chez l’imperatrice,
        où feignant d’avoir à luy dire quelque chose
        de la part de mon general, je la vis en particulier, et en receus tant
        de bonne chere, que les douze ans d’absence me sembloient bien
        employez, puis qu’à mon retour je recevois tant d’extraordinaires
        faveurs. Estant en fin contraint de sortir de son cabinet, pour ne
        donner cognoissance de ce que nous avions si longuement celé, je
        m’en allay trouver la sage Isidore, comme celle que j’aimois et honorois le
        plus apres Eudoxe, mais je la trouvay bien changée de ce qu’elle
        souloit estre, n’ayant plus ceste gaillardise, ny ceste hardiesse dont
        elle estoit tant estimable. Je luy en demanday la cause, mais ses
        larmes me respondirent pour elle et ne peus tirer de ce coup autre
        responce, dont estant infiniment estonné, je creus au
        commencement que les soucis du mariage en estoient peut-estre cause, ou que son mary luy
        estoit rude, ou la desdaignoit pour quelque autre, et ceste doubte me
        fit racourcir ma visite plus que je n’eusse fait. Mais quand je
        remarquay depuis que Maxime l’aimoit et caressoit infiniment, quand je
        sceus les richesses qui estoient en ceste maison, je perdis l’opinion
        que j’avois eue, et né peus imaginer la cause de sa tristesse,
        qu’un soir que, parlant à la belle Eudoxe, je sceus qu’elle ne venoit
        plus à la Cour que fort rarement, et qu’elle estoit si changée envers
        elle, qu’elle n’estoit pas cognoissable. Je me doutay incon- <pb n="530"/>
        tinent, non pas de tout ce qui estoit advenu, mais d’une partie, et m’enquerant
        si l’amour de Valentinian continuoit, et qu’elle m’eust dit qu’elle n’y
        avoit point pris garde: Croyez, luy dis-je,
        ma princesse, qu’il y a quelque mal entendu entre-eux, et que
        l’empereur luy a fait quelque desplaisir, ou le luy a voulu faire,
        et que cela l’empesche de vous voir si souvent qu’elle avoit
        accoustumé, car vous ne l’avez pas esloignée de vous par
        quelque défaveur. Son mary ne la traitte pas mal, et ses affaires
        domestiques ne la contraignent pas de vivre de ceste sorte, si bien que la cause
        doit venir de plus haut. Que si c’estoit quelque maladie du corps,
        elle paroistroit autrement. – Je croy, me dit-elle, que vous avez
        raison, car elle ne me voit jamais qu’elle n’ayt les larmes aux
        yeux, et quand l’empereur vient où elle est, je la vois toute
        changer, et s’en aller le plus tost qu’il est possible. Je luy en ay souvent
        demandé le sujet, mais je ne l’ay peu sçavoir d’elle et
        vous me faictes souvenir que je l’ay souvent ouy souspirer.</p>
        <p>Ces considerations furent cause qu’elle me commanda de l’aller
        trouver de sa part, et de faire tout ce qui me seroit possible pour le
        descouvrir. J’y fus, et y usay de tout l’artifice que je pus,
        mais ce fut inutilement, n’y cognoissant autre chose qu’une
        grande animosité contre l’empereur. Et lors que je fis ce
        rapport à la belle Eudoxe, je l’advertis de feindre qu’elle en eust sceu
        quelque chose de Valentinian, et ’que cela peut estre la feroit
        relascher. Et il advint comme j’avois pensé; car un soir,
        estant tous trois dans le cabinet de l’imperatrice, eue fut tant
        tourmentée de nous qu’en fin toute couverte de pleurs, et la belle Eudoxe
        feignant fort à propos d’en sçavoir une partie, elle fut
        contrainte de nous advouer la meschanceté qui luy avoit esté faicte.
        Et suivit apres un torrent d’injures contre l’empereur, et de paroles
        desesperées, qui emeurent de sorte Eudoxe, qu’elle ne se peut
        empescher d’accompagner de ses larmes la sage Isidore. J’eus à
        la verité compassion de cette honneste dame, et faut advouer
        que si c’eust esté autre que l’empereur, je luy eusse offert et
        ma main et mon espée pour venger un si grand outrage, mais contre
        celuy que j’avois recogneu pour mon seigneur, et à qui j’avois
        tant de fois promis fidelité, et duquel j’avois eu plusieurs
        bienfaits, et receu beaucoup d’honneur, je fusse mort plutost que
        d’y songer, ny d’entreprendre chose quelconque contre luy ny contre son estat.</p>
        <p> Et lors que leurs larmes furent un peu escoulées, et que
        je peus <pb n="531"/> parler à la belle Eudoxe: Madame, luy dis-je, voicy,
        ce me semble, un bon sujet pour me rendre le plus heureux homme qui fut
        jamais. – Et comment? respondit-elle. – Vangez-vous, luy
        dis-je, ma belle princesse, et des mesmes armes dont vous avez
        esté offencée, vous ferez trois, voire quatre actions
        dignes de vous. Premierement vous tirerez vengeance de l’offence que
        l’on vous a faite, puis vous donnerez quelque satisfaction à
        vostre chere Isidore, vous chastierez celuy qui a failly, et vous me
        recompenserez et rendrez le plus content qui puisse estre entre les hommes.</p>
        <p>La sage Isidore qui n’avoit parlé de long temps,
        empeschée de ses pleurs, se hasta de respondre avant que l’imperatrice: Madame,
        dit-elle, se jettant à ses genoux, je vous jure que ceste
        vengeance seroit la plus juste et la plus grande que je sçaurois jamais
        recevoir; aussi bien n’est-il pas raisonnable que celuy qui recognoist si
        mal le bien que le Ciel luy a fait le possede plus longuement sans
        compagnon? Il est indigne si vous demeurez plus longuement
        sienne. Le mespris qu’il a fait de vous, la mescognoissance de
        l’obligation en laquelle l’a mis l’empereur vostre pere, le deshonneur
        qu’il a fait à vostre maison, et bref l’outrage qu’a receu ceste
        miserable Isidore, à qui vous, avez fait autrefois l’honneur de
        vouloir du bien, et que vous avez nourrie, vous convient d’octroyer
        à Ursace la demande qu’il vous a faite. Quel mal vous en peut-il
        advenir? Vous ayrnez ce chevalier, il est discret, personne
        ne le sçaura et vous vous vangerez doucement d’une injure qui,
        d’autre sorte est irreparable.</p>
        <p>L’imperatrice en sousriant nous respondit: Je voy bien que les
        personnes interessées ne sçauroient estre bons juges,
        vous me conseillez tous deux de me vanger, en m’offençant d’avantage.
        Si l’empereur a failly, j’advoue bien que j’en reçois quelque
        injure, mais d’autant que je ne dispose pas de ses actions, je n’en
        suis pas coulpable. Or vous voulez que je la devienne, en commettant la
        mesme faute. – Ma princesse, interrompis-je, il y
        a bien de la difference, car soyez tres-certaine que vous ne m’oyrez
        jamais plaindre de la force que vous m’avez faite. – Je crois
        cela de vostre bonne volonté, respondit-elle, en baissant la
        teste, et tournant les yeux de mon costé, et toutesfois si yous vouliez
        veritablement estre mon chevalier, vous le devriez faire, puis
        que ce nom vous oblige plus à conserver mon honneur que ma
        vie. – Pour ce coup, respondis-je, madame, je le laisseray pour
        <pb n="532"/> prendre celuy de vostre vangeur, et toutesfois je ne voy pas
        qu’il y allast de vostre honneur, puis que personne ne le
        sçauroit, comme Isidore vous a representé. – Et si personne, dit-elle,
        ne le sçavoit, quelle vengeance serait la mienne puis que celle
        qui n’est point sceue, ny ressentie, est comme si elle n’estoit
        pas? Voyez-vous, mon chevalier, je vous aime, mais comme
        je le doy et je voudrois bien me venger, mais sans m’offencer,
        et puis que cela ne peut estre de ceste sorte, n’en parlons plus,
        et tournons nostre pensée ailleurs. Les sages discours de ceste
        grande princesse nous osterent la parole, et nous firent dire d’une
        commune voix: Qu’elle meritoit de trouver un autre mary que
        Valentinian, ou Valentinian une autre femme qu’Eudoxe.</p>
        <p>Et toutesfois le refus de ceste vengeance, qui peut-etre eust
        contenté l’esprit de ceste dame offencée fut cause
        qu’Isidore, ne laissant jamais son mary en repos, le sollicitoit continuellement
        à la venger de l’injure qu’ils avoient receue. Luy qui ne
        l’avoit point oubliée, mais qui ne dissimuloit que pour executer
        son dessein bien à propos, pensoit jour et nuict à ce
        qu’il avoit affaire. En fin ne voulant point une moindre vangeance que la
        vie de celuy qui l’avoit offencé, il jugea que s’il entreprenoit
        quelque chose contre l’empereur, les forces qui estoient entre
        les mains d’Ætius, et l’authorité et prudence de ce
        capitaine pourroient le mettre en danger de sa perte, et de celle de ses
        ennemis. II creut donc estre a propos d’oster du monde Ætius,
        afin que Valentinian, estant affoibly de ce costé-là, fut
        apres plus aise à ruiner. Mais quand il eut pris ceste resolution, la
        difficulté fut de l’exécuter, parce que la grande
        puissance de ce vaillant capitaine estoit telle que par force mal-aisément
        l’eust-on peu offencer, et sa prudence si grande, que la finesse et la ruse
        estoient bien foibles pour la decevoir. Il pensa donc qu’il n’y
        avoit point un meilleur instrument que le mesme Valentinian,
        duquel il cognoissoit l’humeur soupçonneuse, qui se conduisoit
        par des ames viles et basses, et craignoient les moindres apparences
        du danger. Il s’adresse à Heracle, qui avoit tousjours
        porté depuis, comme par une secrette punition de Dieu, les marques des ongles
        d’Isidore, et luy represente la soupçonneuse grandeur
        d’Ætius, l’honneur que toute l’Italie luy avoit fait à son retour, les
        louanges que chacun luy donnoit, l’amour que le peuple luy portoit, l’affection
        des soldats, les richesses qu’il avoit acquises en Gaule, les
        liberalitez ou plustost prodigalitez envers tous, le <pb n="533"/> credit
        qu’il avoit parmy les estrangers, les intelligemes avec
        les ennemis de l’empire. Et bref, pour confirmer du tout ce
        soupçon, luy remonstre qu’ayant peu deffaire et ruiner entierernent Attila, il
        l’avoit fait sauver et luy avoit donné passage, avec promesse,
        comme il y avoit apparence, d’estre assisté de luy en son pernicieux
        dessein; que depuis il s’estoit rendu amy non seulement des
        Visigoths et Bourguignons, qui estoient desjà en Gaule, mais de
        plus des Francs qu’il y avoit retenus, et des Vandales mesmes, par le moyen
        desquels il avoit ruiné les affaires de l’empire en Affrique, et
        en Espagne, et par l’entremise des Anglois, ravy la Bretagne, et par
        celle des Bretons, presque toute l’Armorique; qu’il ne restoit plus
        que l’Italie qu’il auroit desja fait usurper à quelques nations
        barbares, s’il ne l’avoit reservée à son ambition. Que
        les apparences en estoient si grandes que, si l’on ne se hastoit de le prevenir, il y
        avoit beaucoup de danger que l’on n’en ressentist bien tost les
        malheureux effects. Que quant à luy, il concluoit que, pour le
        salut de tous, il estoit expedient de ne le bannir pas seulement de l’empire,
        mais de tout le monde, d’autant qu’un esprit ambitieux comme celuy-là
        ne pouvoit estre gaigné ny par douceur ny par force.</p>
        <p>Heracle qui de son naturel estoit effeminé, et sans courage, et
        par consequent soupçonneux et cruel, se laissa aysément
        persuader qu’Ætius desseignoit quelque nouvelleté, et que pour luy trancher tous
        ses desseins, il falloit le prevenir. En ceste opinion, apres avoir
        remercié Maxime du soing qu’il avoit de l’empereur et du bien
        public, il s’en alla trouver Valentinian auquel il representa le peril si
        proche et si grand, que le jour mesme il fit tuer Ætius par ses
        eunuques. Action qui le rendit si mal voulu de chacun, que dés
        lors presque il cessa d’estre empereur, n’estant obey que comme tyran, et
        certes il cogneut bien peu de temps apres que Proxime chevalier Romain
        luy avoit respondu fort veritablement, lors qu’il luy demanda s’il
        n’avoit pas bien fait de tuer Ætius: De cela, dit-il, je vous en
        laisse le jugement, mais je sçay bien que de la main gauche vous
        vous estes coupé la droite. Car Attila sollicité par l’amour
        d’Honorique qui luy avoit envoyé son pourtrait, et qui pour estre mal
        traittée de son frere, desiroit infiniment de sortir de ses mains, et d’espouser ce
        grand roy barbare, et de plus porté de son extresme
        ambition, voyant Ætius son grand ennemy, n’estre plus, remettant
        son armée sur pieds s’en vint attaquer l’Italie, et si furieu-
        <pb n="534"/> sement que les premieres troupes des nostres qui s’opposerent
        à luy, ayant esté deffaites, il ne trouva plus que les
        villes qui luy fissent teste; et entre les autres Aquilée qu’en fin, apres un
        siege de trois ans, il prit et demolit jusques au fondement.</p>
        <p>Ceux de Padoue en ce temps-là, et quelques peuples nommez
        Vennetes, venus dés long temps de la Gaule Armorique, (lors,
        comme je croy, que sous Belovesus un peuple presque infiny
        de Gaulois passa en Italie) fuyant la furie d’Attila, se retirerent
        en quelques petites isles de la mer Adriatique avec leurs femmes,
        enfans, meubles, et tout ce qu’ils avoient de precieux, où
        desseichant les palus et marets qui y estoient, ils commencerent
        de se loger, et premierement en un lieu qu’ils nomrnerent Rialte,
        voulant dire, comme je pense, rive haute, par ce que ce lieu là
        estoit plus relevé que les autres, et depuis ayant trouvé
        le lieu commode, s’y sont du tout arrestez, et du nom qu’ils portoient
        l’ont appellé Venise, et les habitants Venitiens.</p>
        <p>Incontinent qu’Aquilée fut destruite, tous ceux qui se peurent
        sauver recoururent aux mesmes isles et palus, qui estoient à
        l’entour de Rialte, et edifierent Grade; ceux de Concorde, Caorly;
        ceux d’Altine, Vorcelly. Bref ceux de Vincenne, de Veronne, de
        Bresse, de Mantoue, de Bergame, de Milan, et de Pavie, voyant
        comme ces premiers demeuroient asseurez en ces lieux, se resolurent de
        s’y retirer, et bastissant le mieux qu’ils peurent et
        le plus pres les uns des autres, se lierent d’une si estroitte
        amitié, que depuis ils n’ont tous faict qu’un peuple, qui, pour estre
        composé de diverses nations n’ont peu s’accorder à
        l’election d’un roy, mais pour oster toute jalousie, se sont eux-mesmes
        donné des loix communes, et commencent de vivre en republique,
        s’estant soustraits et separez de l’empire.</p>
        <p>Or ce qui m’a fait vous dire plus au long ce
        commencement,c’est parce que tous les astrologues qui ont jetté
        la figure de la naissance de ceste assemblée de gens refugiez, ont dit que
        jamais republique ne fut fondée en un point plus heureux que celle-cy.
        Non pour une grande et fort estendue domination, mais pour sa longue
        durée, qui ne sembloit point avoir de fin, sinon lors que toutes les choses
        qui sont sous la lune, doivent estre changées.
        Et pour la douceur de la vie, pour les justes loix, et pour les grands
        personnages qui en sortiroient, fust en paix, fust en guerre. Qu’elle
        remettroit l’empire de Constantinople, et luy donneroit des
        empereurs, que ses armes se verroient victorieuses par tout l’Orient,
        <pb n="535"/> et que l’Italie, et tous les princes d’Occident estant pres
        d’estre surmontez par quelque grand et dangereux Barbare, seroient
        rendus victorieux prés de Naupacte, et remis en leurs premieres seuretez.</p>
        <p>Bref, ils promettent tant d’heur, et de
        felicitez à ces petites isles, qu’il semble que ce doive estre un jour le recours de tous
        les affligez, et de tous ceux qui ne trouvent point d’asseurance
        ailleurs; et qu’à ceste occasion Dieu ne leur a point voulu
        donner d’autres murailles que la mer, pour faire entendre qu’elle est
        ouverte à tous les hommes. Dieu qui dans sa profonde Providence
        dispose toute chose à une bonne fin, sçait luy seul si
        ces predictions sont veritables, et pourquoy il veut les favoriser de
        tant de bon heur; tant y a qu’il se voit beaucoup d’apparence de
        leur future grandeur, puis qu’à peine tout ce peuple s’y est-il
        retiré, que desja ces isles ne paroissent plus isles, mais une
        grande ville r’atachée par une infinité de ponts, et dont les
        rues n’ont autre pavé que la mer, y estant accouru de toutes parts tant
        d’artisans, et tant de grands personnages, que veritablement
        dés son origine elle se peut dire admirable.</p>
        <p>Mais pour revenir à notre discours, apres
        qu’Attila eut pris Aquilée, et ruiné le pais d’alentour, il s’achemina droit
        à Rome, et ne faut point douter qu’il ne l’eust prise et saccagée, si
        Valentinian perdu de courage, ne se fust rendu son tributaire,
        et ne luy eust accordé sa sœur Honorique pour femme. Mais
        ceste honteuse paix estant faicte, il se retira en Pannonie, où
        le soir de ses nopces, outré de viande et de vin, s’estant mis
        au lict, il fut trouvé mort le lendemain.Les uns disent que ce fut
        d’une perte de sang par le nez qui le suffoqua, d’autres qu’il fut
        tué par une de ses femmes; tant y a que veritablement il mourut
        la nuict qu’il se maria, delivrant par ce moyen l’empire et de
        frayeur et de tribut. Valentinian recognut bien en ceste necessité
        quelle faute il avoit faite d’avoir tué Ætius, ne trouvant
        capitaine pour opposer à ce barbare, et n’y ayant personne qui se souciast
        de luy faire service, puisqu’il recompensoit
        si mal ceux qui luy en avoient rendu le plus.</p>
        <p>Quant à moy,j’euss eu honte de me trouver en
        Italie, qui estoit le lieu de ma naissance, et la voir en telle desolation, sans
        essayer de me perdre avec elle, n’eust esté que par commandement
        de Valentinian, et par celuy d’Eudoxe aussi, dés
        qu’Aquilée fut assiegée, je fus envoié vers l’empereur Martian,
        demander <pb n="536"/> secours. Mais je le trouvay fort refroidy envers Valentinian, tant
        à cause de la mort d’Ætius qu’il ne pouvoit approuver, que parce
        qu’Attila luy avoit mandé qu’il ne venoit en Italie, que pour
        obtenir Honorique, de laquelle il estoit devenu amoureux; et sçachant
        que Valentinian s’opiniastroit à la luy refuser, il ne fit pas grand
        compte de le secourir en ceste necessité où il luy sembloit
        qu’il s’estoit reduit par sa mauvaise conduitte, et sans raison.</p>
        <p>Cependant que je faisois ceste poursuitte, je tombay de sorte
        malade, que chacun me tint pour mort, et mesme il y en eut
        qui dirent à Eudoxe qu’ils m’avoient veu enterrer. Jugez quel
        sursaut fut le sien, et quel regret elle eust de ma perte, car je
        puis dire avec verité, que jamais personne ne fut plus
        aymée que moy. Elle n’avoit autre soulagement que celuy d’Isidore,
        à qui elle racontoit tous ses desplaisirs. Et lors qu’elle en
        estoit plus en peine, elle receut des nouvelles d’un des miens, qui par
        mon commandement avoit escrit à la sage Isidore, parce que je
        n’avois eu la force de tenir la plume, ny de voir les lettres. Mon
        mal fut dangereux, car c’estoit le pourpre, mais beaucoup plus
        long encores, parce qu’il m’avoit mis si bas que je ne pouvois
        me r’avoir, et demeura y plus de huict mois de ceste sorte. En fin
        ayant esté arsesté à Constantinople dix-huict ou
        vingt mois inutilement, je me resolus de me faire porter dans les vaisseaux
        qui m’attendoient au port, et m’en vins à Ravenne où
        Valentinian s’estoit retiré pour sa seureté avec Eudoxe, et ce qu’il
        avoit eu de plus cher, ayant abandonné Rome à toute sorte de
        violence, si la paix ne fust survenue, comme je vous, ay dit.</p>
        <p>Estant donc l’Italie r’asseurée de sa peur, et plus encores lors
        que la mort d’Attila fut sceue, Petronius Maxime, mary de la
        sage Isidore, se resolut de faire sa vengeance, luy semblant que
        toutes choses secondoient son dessein. Il l’avoit tardé, tant
        qu’Attila avoit esté en Italie, pour la crainte de ce barbare,
        et qu’il avoit opinion que le peuple mesme ne pouvant supporter
        ce prince fay-neant feroit quelque sedition publique, voyant
        maintenant que ces occasions de crainte estoient passées, et que
        le peuple avoit supporté avec patience la nonchalance de
        I’empereur, il se resolut à l’entiere vengeance, et à ne
        la plus dilayer. Il avoit une grande auctorité dans l’empire par ce qu’il estoir
        patrice, et ayant le dessein de se venger, et peut-estre de se faire
        empereur, avoit de longue-main acquis l’amitié du peuple et des
        <pb n="537"/> soldats: de ceux-cy par sa liberalité, car il estoit
        fort riche, et de ceux-là se rendant populaire, et joignant tousjours
        sa voix aux requestes qui estoient faites pour la descharge et franchise
        du peuple, sans esgard du bien du prince ny de l’estat. Et pour
        rendre hay Valentinian de chacun, il le conseilloit secrettement
        de ne point recompenser les soldats, ny par honneur, ny par bienfaits,
        et de surcharger de sorte le peuple qu’il n’eust que le moyen de vivre,
        et non pas d’entreprendre quelque nouvelleté. Et pour mieux
        parvenir à son dessein il s’estudia d’agrandir tant qu’il
        luy seroit possibie les amis du grand Ætius, avec lesquels il se
        rendit si familier qu’ils estoient presque d’ordinaire avec luy.</p>
        <p>L’empereur n’entrait point en doute de toutes ces choses, car
        il sçavoit que Maxime avoit esté d’advis qu’on se deffist
        de Ætius, outre qu’il y avoit desja si long temps que ce meurtre avoit
        esté fait, qu’il ne pensoit plus que quelqu’un en eust encore le
        souvenir. Et quant à ce qui estoit de la violence faicte
        à la sage Isidore, il croyoit qu’elle n’en avoit rien dit à son mary, puis
        que depuis tant d’années, il n’en avoit point faict de semblant.
        Bref, il vivoit si asseuré qu’il avoit mesme approché de sa
        personne les plus grands amis d’Ætius. Ce qu’ayant de long temps
        consideré, le vindicatif Maxime, et ne cherchant que les moiens de contenter
        la sage Isidore, qui sans cesse luy estoit aux oreilles, un jour
        tirant à part Thrasile, l’un des plus grands amys du grand
        Ætius, et qui pour lors avoit charge de la garde de l’empereur, il sceut
        de telle sorte luy remettre devant les yeux la mer; de son amy,
        la nonchalance et le peu de courage de Valentinian, qui n’avoit
        jamais fait la guerre que de son cabinet, et la facilité qu’il y
        avoit de s’en venger, qu’il le porta aisément à tout ce qu’il
        voulut. Et non content de la vengeance, et passant plus outre, resolurent
        d’usurper l’empire et que Maxime y estant parvenu, en feroit si
        bonne part à Thrasile, qu’il auroit suject de se contenter.</p>
        <p>Ceste resolution estant prise, ils ne tarderent guieres de l’executer,
        car Thrasile en trouva la commodité telle qu’il voulut, estant
        d’ordinaire pres de la personne de l’emperur. Un jour que, Valentinian
        estoit à table, et qu’il mangeoit retiré, Thrasile et
        Maxime le tuerent miserablement, et l’eunuque Heracle aupres
        de luy, non point tant pour s’estre voulu mettre en deffence, que pour
        le conseil qu’il avoit donné à l’empereur quand la sage
        Isidore fut forcée. Ainsi mourut Valentinian apres avoir regné trente ans. <pb n="538"/></p>
        <p>Si j’eusse esté pres de sa personne en ceste occasion, il n’y a
        point de doute que j’y fusse mort, ou que je l’eusse deffendu;
        car encor que ce fut une meschante action que celle qu’il commit
        contre la sage Isidore, si est-ce que ce n’est point au subject de
        mettre la main sur son seigneur, et qu’il doit bien essaier par
        toutes voies, et par bon conseil de le retirer de son vice, mais
        non pas de l’en chastier et moins encore d’oster la vie à celuy
        pour lequel il est obligé de mettre la sienne. J’estois pour lors au
        sacrifice, avec la belle Eudoxe, où le tumulte fut si grand,
        qu’elle fut contrainte pour se sauver de la furie du tyran de retirer hors
        de Rome. Mais il falut bien tost y retourner. Car Maxime ayant
        commis cet homicide, se souvint bien qu’il ne faut jamais faire
        une meschanceté à moitié, et pour ce, se trouvant
        les forces entre les mains par le moyen de Thrasile, et de quelques autres dont
        il s’estoit acquis l’amitié, et de plus tres-asseuré du
        consentement du peuple, il se fit incontinentes lire et proclamer empereur; ce
        qui fut faict sans que personne s’y opposast pour le trouble en
        quoy toute la ville estoit.</p>
        <p>Isidore fut incontinent advertie, et par son mary et par le
        bruit commun, de la mort de Valentinian. Mais elle luy portoit
        tant de haine, qu’elle ne le peust croire mort avant que l’avoir
        veu. Elle sort donc de son logis, s’en va droit au pallais, et
        voyant le corps sans teste, se lave les mains de son sang, et
        receut un si grand contentement de sa mort, que la joye luy dissipant
        entierement les forces et les esprits, elle tomba morte
        de l’autre costé. Quant à moy j’estois, comme je vous ay
        dit, avec la belle Eudoxe, et ne voulus la delaisser en une fortune
        si estrange. Je l’accompagnay par tout où elle voulut, trop
        heureux de luy pouvoir faire service, et de luy tesmoigner et mon
        affection, et ma fidelité.</p>
        <p>Vous pourrois-je dire, amy Silvandre, combien de fois de peur
        je la tins esvanouie entre mes bras? combien de fois par mes
        ardans baisers je r’appellay son ame à moitié sortie de
        ce beau corps? Et combien de fois je luy noiay le visage et le sein de
        mes larmes? La haste que nous avions elle de partir estoit cause
        que nous estions presque seuls, et que la nuict, nous perdant
        par les chemins, nous fusmes contraints de nous arrester dans un
        bois où cherchant l’endroit le plus caché, je fis tout ce
        que je peus pour amoindrir l’incommodité du lieu sauvage. Elle n’avoit
        avec elle que ses deux filles, Olimbre et deux jeunes hommes <pb n="539"/>
        qui avoient accoustumé de nous suivre ordinairement, et qui
        furent assez empeschez à garder nos chevaux, de sorte qu’il n’y
        eut toute la nuict aupres d’elle que ces deux jeunes prince ses,
        Olimbre et moy. Je me couchay en terre et elle mit la teste sur
        mon estomac, ses filles estoient à ses pieds, qui luy tenoient
        les jambes, et I’accomodames de ceste sorte le mieux que nous pusmes.
        Nous faisions dessein de nous eschapper d’Italie, et d’aller en
        Constantinople trouver Martian, parce qu’encores que nous
        ne sceussions que Maxime eust tué l’empereur, ayant fait faire
        ce meurtre par Thrasile, si est-ce que nous avions sceu qu’il avait
        pris le titre d’Auguste, et craignions qu’estant empereur, il ne
        voulust se venger sur elle de l’injure receue en la personne d’Isidore.</p>
        <p>Quoy que ceste nuict fut penible et pleine d’alarmes pour la
        belle Eudoxe, si advouay-je n’avoir jamais passé une plus douce
        nuict, car j’eus continuellement la main dans son sein, et la bouche
        jointe à la sienne. Amour sçait quels furent mes
        transports, et combien de fois je faillis de perdre tout respect. Elle le recogneut,
        lors que sentant ses deux filles endormies, je voulus couler une
        main par la fente de sa robbe, car me prenant doucement la main,
        elle joignit sa bouche contre mon oreille, et me dit le plus bas
        qu’elle peut telles parolles: Et quoy, mon chevalier, ne vous
        semble-t’il point que Dieu soit assez courroucé contre moy, sans
        que vous attiriez sur ma teste par des nouvelles offences de nouveaux
        chastimens? A ce mot elle se teust, et remit sa teste où
        elle la souloit avoir, me donnant un baiser qui me rendit bien
        tesmoignage qu’elle m’aymoit, et moy apres ceste faveur, joignant
        de mesme ma bouche contre son oreille, je luy dis: Mais,
        ma belle princesse, quelle offence semit-ce, puis que vous n’estes
        plus à personne qu’à vous-mesme? Voulez-vous,
        peut-estre, que j’attende que vous soyez encores à quelqu’un qui vous possedera
        devant mes yeux? Est-il possible que vous vous reserviez
        de ceste sorte pour ceux qui ne vous aymerent jamais?</p>
        <p>Elle alors, haussant la bouche contre mon orese: Mon chevalier,
        me dit-elle, n’offençons point Dieu, ny mon honneur, et
        pour vous asseurer de la doute où vous estes, recevez le serment
        que je vous fais. Je vous jure, Ursace, par le grand Dieu que
        j’adore, que je n’espouseray jamais homme que vous, et si ce
        que j’ay esté me permettoit de pouvoir disposer librement de
        moy, je vous prendrois dés à ceste heure pour mon mary.
        Mais <pb n="540"/> je veux croire que vostre amitié est telle que vous ne
        voudriez pas qu’ayant esté imperatrice, je vesquisse d’autre
        sorte, et tinsse un moindre rang; peut-estre que la fortune disposera de
        sorte de vous, que je pourray vous contenter avec honneur, et
        lors plaignez-vous de moy si j’y faux. Cependant vivez avec
        satisfaction que je n’espuseray jamais personne si ce n’est vous,
        et pour asseurance de ce que je vous jure, recevez ce baiser. Et
        lors joignant sa bouche à la mienne, elle
        demeura long temps collée dessus.</p>
        <p>Si ceste assemance me fut agreable, et si je receus ce serment
        de bon ceus, jugez-le, gentil estranger, puis que je n’avois jamais
        rien desiré avec tant de passion. Je luy respondis donc de ceste
        sorte: Ma belle princesse, je repis ceste promesse avec tant
        de remerciemens, et d’une si bonne volonté qu’en eschange je
        me donne entierement à vous, et vous proteste que jamais je ne
        contreviendray à ceste donation. Mais permettez-moy aussi de
        juges par ce grand Dieu, devarit lequel vous m’avez fait ceste
        promesse, que si jamais il advient que par vostre volonté ou
        autrement, quelqu’un vous pssede en qualité de vostre mary,
        je le feray mourir avec la mesme main que maintenant vous
        tenez entre les vostres, sans que vous en puissiez estre
        offencée contre moy ny que vous diminuiez l’amitié que vous m’avez
        promise. Elle alors, s’abouchant à mon oreille: Je ne le vous
        permets pas sedement, me dit-elle, mais je vous croyray pour
        traistre, et deffailly de cœur, si vous ne le falctes. Et à ce
        mot elle se mit comme elle estoit, et passasmes la
        nuict comme nous l’avions commencée.</p>
        <p>Mais helas! je ne jouis pas long temps du contentement d’estre
        seul aupres d’elle, ny mon amy non plus, d’estre aupres de Placidie,
        car le lendemain ce tyran de Maxime voyant qu’Eudoxe et ses deux filles
        s’estoient çanvées, envoya de tous costez pour nous
        attraper et depescha tant de gens, qu’en fin nous fusmes rencontrez et ramenez vers
        luy, quelque deffence qu’Olimbre et moy puissions faire, qui apres
        avoir esté blessez en divers lien, mais moy beaucoup plus
        qu’Olimbre, fusmes en fin emportez vers ce tyran, qui, ne se contentant pas d’avoir
        tué Valentinian et usurpé l’empire, voulut encores pour
        une entiere vengeance, on plustost pour raffermir son usurpation, et luy donner
        quelque couleur, espouser la belle Eudoxe. O Deux? que ne fit-elle
        poinct pour s’en empescher? mais ô Dieux! que ne ressentis-je
        point? <pb n="541"/> J’estois de sorte blessé que je ne pouvois sortir du lict, et
        entre les coups que j’avois, j’estois tres-mal d’une jambe et du bras
        droit, si bien que je ne me pouvois aider ny de l’un ny de l’autre.</p>
        <p>En fin le tyran voiant que Eudoxe n’y vouloit point consentir
        de sa volonté, usa d’une si grande violence que dix ou douze
        jours apres la mort de Valentinian, il contraignit Eudoxe d’estre
        sa femme. Je sceus ces nouvelles par Qlimbre, qui estoit des-jà
        presque guery, et qui ne bougeoit le plus souvent du chevet de
        mon lict. Et lors que nous ne scavions que juger de ceste action,
        et que nous estions presque en doute qu’il n’y eust du consentement de
        cette princesse, je receus une de ses lettres qui fut telle.</p>
    </div>
    <div class="contentli">
        <milestone type="space"/>
        <head type="chapitre">LETTRE D’EUDOXE</head>
        <h3>A URSACE</h3>
        <milestone type="space"/>
        <p>Si Eudoxe n’est
        miserable, il n’y en eut jamais au monde. Je
        suis entre les mains d’un tyran, qui me force à des injustes nopces.
        J’appelle Dieu qui a ouy les serments que je vous ay faits, pour
        tesmoing que je n’ay consenty ny ne consentiray jamais à sa volonté,
        et que je vous somme de la promesse que vous me fistes en mesme
        temps, si vous ne voulez que je me plaigne autant de vous, que vous
        et moy avons d’occasion de nous douloir de la fortune, qui m’a laissé
        assez de vie pour me voir entre les mains de celuy qui me ravit
        tant injustement des vostres, et que particulierement j’en auray de vous
        accuser de faute d’affection, si vous ne me tenez mieux parole pue
        je ne la vous tiens, puis que le desastre le veut ainsi.</p>
        <milestone type="space"/>
    </div>
    <div class="contentl">
        <p>Que n’eussé-je point entrepris, si la force eust
        esgalé ma volonté, ou seulement si mes blesseures me l’eussent permis! Mais, helas!
        j’estois en estat que malaisément eussd-je peu faire mal
        à autruy, puis qu’il me fut impossible de m’en faire à moy-mesme, lors
        que, pour ne voir Eudoxe possedée par ce tyran, je voulus me mettre
        le fer dans l’estomach. Et peut-estre en fin j’y fusse parvenu sans
        mon cher Olimbre, qui plus soigneux de moy, que je ne vous scaurois
        dire, s’en prenant garde, m’ostoit toute sorte de moyen de
        me pouvoir offencer. Et puis me representoit tant de raisons pour me
        divertir de mon dessein, qu’en fin il me retint en vie, <pb n="542"/>
        jusques à ce que huict ou dix jours apres ces injustes nopces,
        je vis entrer dans ma chambre la sage et belle Eudoxe. Elle avoit
        obtenu ceste permission de Maxime, luy disant qu’il estoit bien
        raisonnable qu’elle me veid en mon mal, puis que pour la deffendre
        j’avois esté blessé de ceste sorte. Luy qui la vouloit gagner par la
        douceur, s’il luy estoit possible, n’avait point de soupçon de
        moy, tant nous avions vescu discrettement par le passé, et tant
        Isidore avoit esté discrette et fidele à sa maistresse.</p>
        <p>Elle vient donc me voir, et feignant qu’il ne falloit pas que beaucoup
        de personnes entrassent dans ma chambre, elle laissa toute sa suitte
        dans une anti-chambre, et ne mena avec elle que Placidie la petite
        princesse, sçachant bien qu’olimbre l’entretiendroit et
        l’empescheroit de prendre garde à ce que nous dirions. Elle s’approche donc de
        mon lict, et s’assit au chevet, et chacun s’estant retiré, elle
        voulut parler, mais elle demeura longtemps sans le pouvoir faire. En fin
        voyant que les larmes me sortoient des yeux, et que je ne pouvois
        proferer une parole, tournant sa chaire contre le jour, parce qu’elle
        n’avoit voulu passer dans la ruelle, elle se couvrit, et par son ombre
        me cacha presque entierement, de peur que ceux qui me servoient ne
        peussent remarquer nostre desplaisir. Naus demeurasmes encor temps de
        ceste sorte sans dire mot.</p>
        <p>Mais ayant repris un peu de resolution, je
        luy dis en fin ces paroles: A ce que je vois, madame, il n’y a
        personne qui ait perdu en ceste fortune que Valentinian et Ursace:
        luy, se voyant ravir la vie, son empire et sa femme; et moy, les bonnes
        graces d’Eudoxe. Mais combien est plus douce la perte qu’il a faite,
        puis que mourant il a perdu tout le ressentiment de son mai, au lieu
        que la vie m’est seulement demeude pour ressentir mieux le mien, et
        pour me pouvoir dire le plus mal-heureux de tous les hommes qui vivent!
        Elle me respondit, premierement avec des larmes qu’elle ne peut
        retenir, et puis avec telles paroles: Vous aussi, mon chevalier, vous
        vous aidez à me donner de la douleur, et au lieu de soulager et
        de plaindre mon mal, vous l’augmentez par vos reproches. Et bien! puis
        que vous en avez le courage, j’advoue que je merite d’estre
        traictée de ceste sorte, et que le Ciel ny vous, ne sçauriez augmenter mes
        ennuis, car tout ce qui me reste à souffrir, qui n’est plus que la perte
        de ma vie, ne me peut estre que soulagement, puis que je cognois qu’Ursace ne
        m’ayme plus. – O Dieu! m’escriay-je tant haut que je pus, <pb n="543"/>
        transporté de l’offence que ces paroles me faisoient, et fus
        bien marry de m’estre escrié si haut, car deux ou trois personnes
        accoururent pour sçavoir ce que je voulois, ausquels je respondis que c’estoit un
        eslancement que j’avois senty en la blesseure de mon bras, et que cela
        estoit passé. Ils me respondirent qu’il ne faloit point remuer,
        de peur d’efforcer le nerf, qui estoit un peu offencé.</p>
        <p>Et lors s’estant retirez, je repris ainsi la parolle: Comment,
        madame, Ursace ne vous ayme plus? vous le pouvez dire sans
        rougir? Et vous ne craignez point que le Ciel vous punisse de
        l’outrage que vous me faites? Ursace ne vous ayme plus, madame?
        Et depuis quand avez-vous recogneu ce changement en luy?
        Est-ce devant que Valentinian soit mort? Vous m’avez escrit
        le contraire, et vos lettres en feront foy en terre, et l’ame de la
        sage Isidore aux Cieux. Est-ce depuis sa mort? Les promesses que
        vous m’avez faites (dont vous avez eu si peu de memoire) et
        celles que vous avez receues de moy (desquelles je me souviendray
        bien mieux que vous) vous reprocheront que cela n’est pas.
        Mais ce sera peut-estre depuis l’outrage, que vous m’avez fait,
        en vous donnant à ce cruel tyran? S’il est ainsi, ç’a
        donc esté pour avoir veu que j’aye peu vivre apres avoir receu de vous
        une si grande offence. Mais de cela vous en devez accuser Olimbre
        qui m’en a osté les moiens, et qui m’a faict entendre que vous
        le vouliez et me le commandiez ainsi. Que si la vie qui m’est
        demeurée, vous a donné ceste creance, je la vous feray perdre aussi tost
        que je seray en estat de recouvrer un fer pour me le planter a,
        cœur. Car aussi bien le veux-je punir, cet inconsideré qu’il
        est, de vous avoir aymée, et d’avoir esperé que vous l’ameriez
        aussi constamment que luy. Et si vous me voulez rendre quelque preuve,
        non pas d’amitié (car je n’en espere plus de la femme de
        Maxime), mais de compassion seulement, (et quelle compassion dois-je
        attendre de la femme d’un tyran?) quelque recognoissance donc
        de n’estre pas entierement ingratte, donnez-moy vous-mesme
        fer, que je ne puis si promptement recouvrer, afin que je vous
        fasse voir que c’est la force, et non la volonté qui me retient
        en vie apres un si grand outrage.</p>
        <p>Elle alors vaincue de ces paroles, et ne pouvant supporter que
        je les continuasse, s’approchant davantage de moy, me respondit
        de ceste sorte: Quand vous avez dit qu’il n’y avoit que Valentinian
        et vous, qui eussiez perdu en ceste miserable fortune, j’ay creu
        <pb n="544"/> que ne me mettant point du nombre, vous ne m’aimiez plus,
        puis que je suis celle qui y ay faict la plus grande perte, n’ayant pas
        seulement esté privée de la personne et de la vie de mon
        mary, mais de moy-mesme, qui me vois en la possession de celuy, que je hay plus que
        toutes les choses du monde, qui se doivent le plus hayr. Oyant
        maintenant le contraire par vos paroles, et sçachant bien que
        vous avez tousjours esté tres-veritable, je change d’opinion, et ne me dis
        plus si miserable, puis que je sçay que vous
        m’aymez encores. Je vous en dirois davantage si je ne craignais
        que l’on prist garde à mes discours, et seulement je vous veux
        conjurer par l’amitié que vous me portez, de croire que comme
        vous estes demeuré par force en vie, que de mesme c’est en despit
        de moy que je vis aupres de Maxime que je ne tiens non plus que
        vous faictes pour empereur, mais pour le plus cruel tyran qui
        fut jamais en Rome. Et si le desir de vengeance et celuy de vous
        pouvoir rendre un jour content de moy, ne me retenoit en vie,
        soyez certain que dés l’heure que pour ma deffence je vous vis
        si cruellement blesser devant mes, yeux, et plus encores depuis
        la force qui n’a esté faicte, je serois sans doute dans le
        tombeau. Mais le Ciel qui est juste, me promet que je verray la vengeance
        du sang de Valentinian, et de l’outrage qui a esté fait à
        Ursace, et à ceste miserable Eudoxe. Cependant, contraignez-vous, mon
        chevalier, et vous guerissez, car il n’y a que ce seul moyen pour
        parvenir à ce que nous pretendons.</p>
        <p>Vous sçaurois-je dire quel soulagement fut celuy que je receus
        par ceste declaration? II fut tel que me resolvant de guerir pour
        faire promptement ceste vengeance, il me sembloit que je n’avois
        plus de mal. Pour ce coup, elle ne m’en voulut dire davantage,
        estant contrainte de s’en aller pour ne faire soupçonner nostre
        dessein. Mais deux ou trois jours apres qu’elle me vint revoir,
        elle me fit entendre que Maxime avoit tué Valentinian, et que
        ç’avoit esté pour l’espouser à ce qu’il luy en
        avoit dit luy-mesme: dont elle estoit si offencée qu’elle estoit resolue de le faire
        mourir par quelque voye qu’elle pust rencontrer. – Il faut, luy dis-je,
        ma princesse, que vous ne fassiez rien imprudemment, parce que
        Si vous faillez vostre entreprise une fois, il ne faut plus que vous
        esperiez de I’executer, outre le danger en quoy vous vous mettriez,
        et puis vous me feriez un trop grand outrage, si autre que moy
        nettoit la main dans le sang de celuy qui est parricide de mon
        seigneur, et qui par violence vous a ravie. Mais voicy ce que je
        <pb n="545"/> juge à propos: Valentinian, quelque temps avant
        qu’Attila tourna ses armes contre l’Italie, avoit fait la paix avec Genseric roy
        des Vandales, et luy laissa l’Affrique, à condition qu’il fust
        son amy et confederé. Ce Barbare a tousjours depuis fait paroistre qu’il
        aimoit l’empereur, et ne s’est voulu allier avec ses ennemis. Faites luy
        sçavoir la meschanceté de Maxime, le meurtre de Valentinian,
        l’usurpation de l’empire, la force qu’il vous a faicte, et le sommez de
        I’amitié qu’il a promise à l’empereur, par laquelle
        l’Affrique est sienne. Et ne doutez point qu’il ne vous secoure, car encores qu’il
        soit barbare, si est-il genereux, et telles nations font plus d’estat
        de conserver l’amitié aux morts, que non pas à leurs
        amis vivants, leur semblant qu’il n’y a rien qui les y porte ny
        convie que la libre volonté qu’ils ont de maintenir leur promesse.
        Et toutesfois, afin que vous ne soyez pas deceue en luy, tous ces
        Barbares sont avares de leur naturel, offrez luy l’empire; et afin
        qu’il l’entreprenne de meilleure volonté et avec plus
        d’asseurance, faites-luy entendre le moyen que vous avez de luy donner
        I’Italie, et combien vous y avez de serviteurs, qui vous sont restez
        encores apres le parricide commis en la personne de l’empereur.
        Et quoy qu’il soit bien fascheux de voir un barbare estre
        seigneur de l’Italie, si est-ce qu’il vaut mieux que cela soit, que
        demeurer sans vengeance, et mesme que Genseric estoit amy de
        Valentinian, et l’est de Martian.</p>
        <p>Eudoxe ayant quelque temps consideré ce que je luy disois,
        me respondit que toute la doute qu’elle faisoit en cest affaire,
        c’estoit de traitter avec le Vandale si secrettement, et promptement
        qu’elle le peut voir plustost en Italie que l’on ne sceut qu’il y vint.
        Et qu’elle ne sçauroit, veu l’estat où j’estois, qui
        pourroit estre capable de faire ce voyage; que de retarder elle aimoit autant mourir
        pour l’insupportable regret qu’elle avait de coucher aupres de ce
        tyran, que pour quelque temps elle s’en exempteroit, feignant d’estre
        malade, mais qu’à la longue cela ne pouvoit estre.</p>
        <p>Je luy conseilIay de continuer ceste feinte, et que pour tromper
        les yeux de ceux qui regarderoient son visage, elle usast de la
        fumée de souffre tous les matins, la recevant et au visage et
        aux mains, mais qu’au commencement ce fust fort peu, afin qu’on
        ne s’estonnast de la voir si tost changée, que ceste fumée luy
        rendroit le teint si different de ce qu’elle l’avoit, qu’il n’y aurait
        personne qui ne creust sa maladie tres-grande. Que pour aller en
        <pb n="546"/> Affrique, mon mal-heur m’en empeschoit pour lors, outre que
        j’avois faict vœu de ne sortir jamais d’Italie, que je n’eusse faict
        mourir le tyran, mais qu’elle se pouvoit fier de mon cher Olimbre,
        et que je l’asseurois qu’il ne failliroit jamais à chose qu’elle
        luy commandast, et que je luy respondois de son affection, de sa
        fidelité, et de sa capacité. Elle qui n’avoit desir
        semblable que de se vanger, et sortir des mains de ce tyran, s’en remit entierement
        à moy, et me pria de faire ceste depesche.</p>
        <p>Je le fis, Silvandre, et Olimbre s’y monstra si sage et si diligent,
        qu’estant arrivé à Carthage, en moins de quinze jours, il
        disposa de sorte Genseric, fust à la vengeance, fust à l’usurpation
        et au pillage de Rome, que deux mois apres le roy Vandale print terre
        en Italie, avec trois cens mille combatans qu’il avoit ramassé
        des Affriquains, des Mores, ou Vandales, dont toute la ville fut de
        sorte effrayée et toute la province, que chacun fuyoit dans les
        montagnes, et dans les bois et rochers. Et parce que nous le
        solicitions de venir droit à Rome pour prendre le tyran, il se
        hasta tant qu’il peut, sans s’amuser à point de villes le long de son
        chemin, dequoy Maxime prit une telle frayeur que, sans faire
        aucune resistance, il permit à chacun de se retirer dans les
        montagnes et lieux plus cachez, et luy-mesme voulut fuyr comme les autres.</p>
        <p>J’estois guery en ce temps là et ne me ressentois plus de mes
        blesseures, et n’eust esté que la belle Eudoxe me deffendit de
        ne point executer mon dessein, que le Vandale ne fust prés de Rome,
        à fin d’estre plus asseuré, il n’y a point de
        difficulté que, j’eusse
        desja mis la main sur le tyran. Et à ce coup voyant qu’au lieu
        de deffendre l’estat qu’il avoit usurpé, il le laissoit en proye
        à ces barbares, j’eus peur qu’il ne se sauvast et que Genseric ayant
        quitté l’Italie, il ne revint encores en sa tyrannie. Cela fut
        cause que je me mis apres luy, avec quelques uns de mes amis, et l’atteignis
        sur le bord du Tibre, ainsi qu’il remontoit à cheval apres
        avoir repeu, pour faire une grande traitte, et se jetter dans les
        montagnes. Encores que ceux qui venoient avec moy fussent
        harassez du chemin que nous avions desja fait, et d’un nombre
        beaucoup plus petit, si fis-je resolution de le charger, et de ne
        le laisser point passer plus outre. Je le deffie donc sur la
        meschanceté qu’il a faite en la mort de l’empereur, en l’usurpation
        de l’Italie, et en la force commise contre la belle Eudoxe, et parce
        qu’il se sentoit coulpable et de l’un et de l’autre, il refusa de venir
        <pb n="547"/> aux mains avec moy, et voulut prendre la fuitte, dont les
        siens mesmes furent tant animez, que se joignant presque tous avec
        mes amis, ils coururent apres. Et de fortune mon cheval allant
        plus viste que tous les autres, je l’atteignis le premier, et luy
        donnay un si grand coup sur la teste, que fust de peur ou autrement, il
        se laissa choir en terre, où incontinent ceux qui venoient apres
        moy acheverent de le tuer, tant chacun estoit animé contre sa
        perfidie, et contre son peu de courage. Ainsi finit ce tyran,
        tant hay des siens que, quand il fut mort, ils le mirent en pieces,
        et les jetterent dans la riviere, comme s’ils eussent voulu effacer
        son offence de ceste sorte, mais toute l’eau du Tybre n’eust sceu
        laver la moindre de celles qu’il avoit commises, fust contre
        l’empereur, fust contre la belle Eudoxe, ou contre tout l’Estat.</p>
        <p>Or je vous ay raconté jusques icy de miserables accidens pour
        la belle Eudoxe, ou pour moy. Mais ceux que j’ay maintenant à
        vous dire sont bien encores plus fascheux. Car, helas! ce sont
        ceux qui m’ont reduit en I’estat où vous m’avez veu, lors que le
        Ciel tant inopinément vous a fait arriver pour me sauver la vie,
        et quoy que je n’y espere remede quelconque que celuy que
        vous m’avez empesché, je veux dire la mort, si ne laisseray-je
        de continuer pour satisfaire à la priere que vous m’en avez faite.</p>
        <p>Voilà donc Genseric arrivé dans la ville. Il y entra sans
        trouver resistance, et sans qu’une seule porte se houvast fermée. Eudoxe
        le reçoit, l’appeilant du nom d’Auguste, et luy dit que l’empire
        luy doit sa liberté; bref, luy rend tous les honneurs et les
        remercimens qui luy sont possibles. Mais ce courage barbare au lieu
        de s’amolir par ces faveurs, se rend plus altier et insuportable;
        d’amy, il devient ennemy, et se porte, non pas comme un prince
        appellé pour secourir une princesse affligée, mais comme
        un conquerant qui a sousmis par armes et apres une longue guerre
        une province ennemie. Il donne donc la ville en pillage et, sans
        pardonner non plus aux choses sacrées qu’aux prophanes, il
        despouille les temples de leurs vazes, de leurs thresors et des raretez
        dont la devotion du peuple, et des empereurs Romains les
        avoit enrichis par tant de siecles. Et apres que ceste confusion
        eut duré quinze jours, il courut une partie de l’Italie et vint
        jusques à Parthenopé, où toutesfois il ne fit que perdre
        son temps et gaster le plat pays. Et se voyant outré, s’il faut dire ainsi,
        de toute sorte de despouille, il s’en retourna en Affrique, ayant
        chargé ses vaisseaux de tout ce qu’il avoit trouvé de
        rare dans <pb n="548"/> la ville. Mais, helas! ne se contentant pas des choses
        inanimées, il ravit encore les personnes qu’il jugea luy pouvoir
        estre utiles, et entre les autres, ô Dieux! il emmena la belle Eudoxe
        et sesdeux filles, Eudoxe et Placidie. J’estois pour lors pres de ceste
        princesse desolée quand il luy manda qu’elle se tint preste pour
        trois jours apres. Elle tomba esvanouye, et peu s’en fallut qu’elle
        ne perdit la vie, et plust à Dieu qu’elle et moy fussions morts
        à l’heure! pour le moins elle n’auroit point esté captive, et je
        ne serois pas demeuré en Italie, lors que l’on l’emmena en Affrique.</p>
        <p>O Dieux! comment puis-je me ressouvenir de cet accident
        sans mourir! Je sors de Rome avec quelques-uns de mes amis,
        sans dire à personne mon dessein, non pas mesme à mon
        cher Olimbre, à qui je ne peus parler en partant; parce qu’il estoit
        aupres de Gensenc, qui l’avoit pris en amitié depuis son voyage
        d’Affrique; et par le commandement de Eudoxe il ne bougeoit
        guere d’aupres de luy, afin de conserver la ville le plus qu’il luy
        estoit possible, d’autant qu’à sa requeste il faisoit plusieurs
        graces à diverses personnes. J’envoyay depuis vers luy, afin qu’il
        asseurast Eudoxe que je la sortirois des mains de ces barbares, ou que
        je mourrois en la peine. Elle qui avoit un jugement fort sain,
        cogneut bien que mon entreprise estoit impossible pour le grand
        nombre de soldats que Genseric avoit amené, qui passoient trois
        cens mille hommes. Et si elle eust sceu en quel lieu j’estois, c’est
        sans doute qu’elle m’eust deffendu d’executer ce dessein, mais
        pour n’estre surpris des Vandales, je ne demeurois jamais une
        nuit entiere en un lieu.</p>
        <p>Je r’amassay environ mille chevaux, et si j’eusse eu plus de
        loisir, peut-estre eussé-je fait une telle armée que ces
        barbares ne s’en fussent pas tous allez en Affrique si chargez de nos
        despouilles, sans pour le moins esprouver combien pesent les coups
        des soldats Romains. Mais je n’eus que huict jours de loisir, et
        toutesfois ne pouvant souffrir que l’on emmenast Eudoxe; je
        resolus de combattre une si grande et espouvantable armée avec
        me si petite trouppe, faisant mon compte que je mourrois les
        armes en la main pour un subject si honorable, et que jamais
        ma vie ne sçauroit estre mieux employée. Il advint
        toutesfois autrement, car m’estant embuché dans un bois qui est sur, le
        chemin d’Hostie, je vis passer une partie de l’armée en assez
        mauvais ordre. Mais d’autant que je ne voulois qu’Eudoxe,
        j’attendis jusques à ce que je vis venir, quelques chariots
        <pb n="549"/> dans lesquels j’apperceus des dames, et pensant que ce fussent
        celles que je demandois, je donnay courage à ceux gui estoient
        aupres de moy, les asseurant que j’avois une grande intelligence
        dans l’armée des ennemis par le moyen d’olimbre, duquel ils
        sçavoient la faveur, et que nous ferions aujourd’huy un acte
        digne du nom Romain. A ce mot, poussant mon cheval, et eux me
        suivant d’un grand courage, nous chargeons ces chariots à la
        garde desquels il y avoit plus de dix mille barbares. Je ne vous
        raconteray point par le menu de quelle sorte cette charge fut
        faite, car cela n’importe de rien. Tant y a que nous les defismes,
        et que si Eudoxe eust esté où je pensois qu’elle fust,
        c’est sans doute que je la delivrois des mains de ces barbares; mais le malheur
        voulut qù’elle estoit encores derriere, et que les dames que
        j’avois veues, estoient de celles qui estant prises et dans la ville et
        par la campagne, estoient emmenées avec le reste du butin
        en Affrique. O Dieux! quel regret fut le mien quand je vis mon
        entreprise faillye! et que j’avois toute l’armée sur les bras!
        car à ce tumulte l’avant-garde recula et l’arriere-garde
        s’avançant,
        se joignit presque au dos de la bataille qui n’estoit pas encore
        passée, de sorte que je fus environné de tous costez d’un
        si grand nombre d’ememis que nous fusmes tous deffaits. Quelques-uns
        se sauverent, mais la plus grande partie y demeura; quant à moy
        je demeuray parmy les morts, et fus despouillé comme tel, et
        cela fut cause de mon bien. Car mes habits estans portez par un
        soldat, Eudoxe les recogneut, et les montrant à Olimbre qui ne
        l’abandonnait point, tout ce qu’elle peut dire ce fut: Ursace
        en fin a trouvé le repos que la fortune luy ar tousjours refusé.
        Et, à ce mot, s’esvanouit dans la lictiere où elle estoit.</p>
        <p>Olimbre courant apres celuy qui portoit mes habits, s’enquit
        de luy où il les avoit pris, et luy ayant dit l’endroit, il
        partit incontinent, et chercha tant qu’il me trouva. Quels furent les
        regrets que son amitié luy fist faire, il n’y a personne qui les
        puisse redire! Tant y a qu’ayant eu permission du Vandale de
        me rendre les derniers devoirs, il s’en revint à Rome où
        il me fit raporter, n’ayant osé asseurer ma mort à la belle
        Eudoxe, qui toutesfois ne luy fut cachée par Genseric, à ce que
        depuis nous avons sceu. Tant y a que me faisant porter sur des brancards,
        je ne sçay si ce fut le marcher des chevaux, qui par le
        brandement esmeut mes sentiments, ou qu’estant couvert de quelques
        habits, la chaleur qui destoit point encor esteinte du tout en
        <pb n="550"/> moy, reprit force peu à peu, tant y a que je donnay
        signe de vie. Olimbre qui avoit continuellement l’oeil sur moy, s’en prit garde
        incontinent, et plein d’une joye incroyable, me fit mettre dans
        la premiere maison qu’il rencontra, où il me secourut de sorte
        qu’en fin je revins de ce long évanouissement.</p>
        <p>Vous pourriez mieux sçavoir de luy, amy Silvandre, que je
        ne vous sçaurois dire, quel extreme contentement fut le sien,
        quand apres m’avoir pleuré mort, il me revit en vie. Ceux qui le
        virent en cest estat, jugerent bien que sa vie ne luy estoit pas
        plus chere que la mienne; et toutesfois nous eussions esté l’un
        et l’autre beaucoup plus heureux, si mes jours eussent esté
        finis en ceste rencontre. Car je n’eusse point eu les desplaisirs que
        l’absence et le ravissement d’Eudoxe m’ont depuis apportez,
        et Olimbre ne seroit point separé de sa chere Placidie, ny udoxe
        abandonnée d’olimbre duquel elle eust receu plusieurs services
        en ceste occasion, sans ceste vie miserable qui ne m’est restée
        que pour un plus grand malheur. Ceste consideration fut celle
        qui me fit resoudre à la mort, aussi tost que je sceus que ce
        perfide Genseric l’avoit emmenée avec ses deux
        filles. Mais l’extréme soing que mon amy avoit de moy, m’empescha
        d’executer ce genereux dessein, tant que mes playes me retindrent dans le lict.
        Ce qui fut cause qu’aussi tost que je fus guery, et que je peus
        monter à cheval, je me dérobay le plus secrettement de luy qu’il
        me fut possible, et prenant le chemin de Toscane, je me cachay
        dans les montagnes de l’Appennin, faisant dessein d’y mourir, à
        faute de manger, ou d’autre incommodité, ne voulant respandre
        mon sang pour n’offencer le grand Dieu qui punit les homicides.</p>
        <p>Mais lors que la longueur de ce dessein me fit resoudre à une
        plus prompte mort, et que perdant toute sorte de consideration
        du Ciel, je me voulois ouvrir le cœur avec un glaive, mon cher
        Olimbre survint qui m’arresta le bras, et me redonna la vie pour
        une seconde fois. Et lors que je m’opiniastrois, et m’efforçois
        d’effectuer ceste derniere resolution, il survint un jeune homme.
        qui par sa beauté et par sa sagesse, nous fit croire qu’arrivant
        si à propos, c’estoit un messager du grand Dieu, qui estoit
        envoyé pour me divertir de ce dessein. J’advoue qu’au commencement
        je le creus, et que me rendant du tout obeissant à ses paroles,
        je perdis pour lors ceste volonté de me faire mourir, esperant
        recevoir de luy quelque tres-grand et incroyable secours, et que deceu de
        ceste sorte, nous nous retirasmes tous trois en la plus proche
        <pb n="551"/> ville pour faire panser Olirnbre d’une grande blesseure que
        je luy avois faite à la main, quand il me voulut oster le fer
        duquel je me voulois tuer. Mais quand je sceus que ce jeune homme
        estoit Segusien comme vous, et qu’il estoit arrivé au lieu
        où j’estois par hazard, j’advoue que je pris une plus forte volonté de
        mourir qu’auparavant, et l’eusse fait, sans ce jeune homme qui
        s’appelloit Celadon, comme depuis il me dit, qui me presenta
        tant de raisons qu’en fin je resolus d’attendre la guerison d’Olimbre.</p>
        <p>Il y avoit en ce lieu un vieux et sage chirurgien qui pensoit la
        blesseure de mon amy, auquel l’aage et les voyages qu’il avoit
        faits en divers lieux, avoient appris beauccup de choses. Cestuycy
        ne vint pas souvent où nous estions, sans prendre garde à
        nostre tristesse, et parce que d’une parole à l’autre, on vient
        quelquefois à descouvrir beaucoup de secrets qu’on voudrait
        tenir cachez, je ne peus si bien me dissimuler, qu’il ne recogneut
        en partie le dessein que j’avois. Cela fut cause qu’un jour voyant
        que la blesseure de mon cher Olimbre ne le pouvoit plus convier
        de nous venir visiter, estant presque guerie, il me retira à
        part et me tint ce langage: Seigneur, ne trouvez estrange si je me
        mesle de vous donner un conseil que vous ne me demandez pas.
        Mon âge, vostre merite et ce que je dois au grand Dieu m’y
        convient. Prenez donc en bonne part ce que je vous vay dire. J’ay recogneu que
        vous estes saisi d’une si grande tristesse, que vous desseignez contre
        vostre vie; ne le faictes pas, car le grand Dieu punit
        tres-rigoureusement apres leur mort les homicides d’eux-mesmes,
        outre que c’est un deffaut de courage de se tuer, pour ne pouvoir
        supporter les coups du desastre, et tout semblable à celuy qui
        s’enfuiroit le jour d’une bataille, de peur des ennemis. Car ceux qui
        se donnent la mort pour quelque desplaisir qu’ils prevoyent, ou qu’ils
        souffrent, s’enfuyent veritablement de ce monde à faute de
        courage, et pour n’oser soustenir les coups de la fortune. Ce n’est pas à
        dire pour cela que leshommes, comme esclaves, soient obligez d’endurer toutes les
        indignitez que ceste fortune leur fait, ou leur prepare. Car le grand
        Dieu les ayme trop pour les avoir sousmis à ceste misere. Mais
        il leur a donné le jugement et la prudence pour faire ceste eslection
        avec une bonne et saine raison. Et parce que l’homme prevenu de la passion, ne
        sçauroit ny bien juger, ny bien eslire, il l’a rendu accompagnable,
        et luy a donné un naturel qui ayme la société,
        afin que s’eslisant un ou plusieurs amis, il leur demande conseil lors qu’il voudra
        <pb n="552"/> disposer non seulement de sa vie et de sa mort, mais de tous
        autres affaires d’importance. Et d’autant que les amis sont le
        plus souvent interessez en ce qui touche le bien ou le mal de la
        personne qu’ils ayment, ce grand Dieu ne voulant point laisser
        encor en cecy l’homme sans une bonne guide, luy a donné des
        juges et des rois qui en ordonnent ainsi qu’ils trouvent à propos.</p>
        <p>Pour nos dissentions qui touchent le bien, ou quelque offence
        receue, le Senat y pourvoit tres sagement, mais pour les outrages
        de la fortune, parce qu’elle a tousjours esté tant aymée
        du peuple et de l’empire romain, il n’en a pas voulu estre le juge, cognoissant
        bien que comme les amis sont interessez en la cause de leurs
        amis, il ne pouvoit, que juger favorablement et à l’advantage
        de la fortune. Toutesfois ce grand Createur des hommes qui
        les ayme comme ses enfans, les a voulu pourvoir de tout ce qui
        estoit necessaire pour vivre et mourir en hommes, et pour ce suject
        a inspiré ces grands et prudens Massiliens de s’en establir les
        juges, leur semblant que la mort n’estant point un tort, ny un
        outrage, mais un tribut de nature, c’est faire tres-injustement
        et tres-laschement de refuser le remede.à ceux qui avec raison
        le demandent, que le temps en fin ne peut nyer à leur aage. Et
        pourtant il y a un lieu public en leur ville où ils gardent du
        poison meslé avec de la ciguë, qu’ils donnent à boire
        à celuy qui veut mourir, si toutesfois le conseil des six cens juge que les raisons
        soient bonnes pour lesquelles il desire la mort.</p>
        <p>Je vous donne cet advis, seigneur, afin que si le desastre vous
        poursuit justement, vous puissiez injustement sortir de sa
        tyrannie, par l’advis de tant de personnes estimées sages et
        prudentes. Et quant à moy, afin que vous ne pensiez pas, que je vous
        donne,un conseil que je ne vueille prendre, je suis resolu de partir,
        dans peu de jours pour les aller trouver, afin de clorre heureusement
        ma vieillesse, y estant toutesfois poussé par une contraire
        opinion à la vostre, car ayant vescu un si long aage que quatre
        vingts et dix neuf ans avec toute sorte de felicité selon ma
        condition, à sçavoir riche des biens de fortune autant qu’autre de
        mon estat, heureux en enfans, bien aymé de tous les voisins, estimé
        de chacun, je ne suis pas resolu d’attendre la centiesme année, pour donner
        loisir au desastre de me faire mourir malheureux, ayant appris que si Priam fust
        mort quelque temps avant la perte de sa ville, il eust esté le
        plus grand prince de l’Asie. <pb n="553"/> Ce bon vieillard me tint ces paroles,
        qui ne firent pas un petit effect en moy, car aussi tost m’approchant
        d’Olimbre, je luy en fis le recit, et presque en mesme temps nous
        resolumes tous trois de venir ensemble en ce lieu, pour de compagnie
        mettre fin à nos jours. Mais le Ciel ne l’a pas voulu, le
        faisant mourir lors que vous nous avez secourus. Et parce que ces deux femmes
        que vous avez sauvées sont deux de ses filles plus aymées, qui estoient
        venues pour luy clorre les yeux, si de fortune le conseil des six cens
        luy eust accordé le poison, nous avons pensé d’estre
        obligez de les assister en cet accident, et de ne les point abandonner, jusques
        à ce qu’elles ayent trouvé le corps de leur pere, et rendu ce dernier
        devoir à celuy qui n’eut jamais infortune durant
        sa vie, afin que mesme apres la mort il soit si heureux que d’estre
        enterré par les mains de ses enfans. Et apres, nous avons fait
        dessein de les renvoyer à nos despens, aussi tost que nous
        aurons eu nouvelle de Rome. Mais pour ce qui nous concerne, nous
        sommes resolus d’achever nostre dessein, et ne retardons de nous
        presenter devant le Conseil, que pour faire paroistre que la perte
        des biens ny le naufrage ne nous ont point donné ceste volonté,
        estant plus riches, puis que le Ciel le veut, de grandes terres et
        possessions que de contentement, et pour ceste occasion nous avons
        envoyé en nos maisons pour faire venir nos esclaves et
        serviteurs, avec une partie de nos biens.</p>
        <p>Ursace finit de ceste sorte, me laissant infiniment touché de
        compassion pour sa fortune, et gour celle d’Eudoxe. Et luy ayant
        respondu que j’en avois veu plusieurs.qui avoient faict la requeste
        du poison au conseil des six cens, ausquels on l’avoit accordée,
        et refusée à d’autres, il me pria de les tenir secrets,
        de peur que s’il y avoit quelques amys de Maxime, ou quelqu’un outragé
        de Genseric, il ne les previnst, et leur empeschast de mourir de
        leur volonté. Et apres s’enquirent comment la requeste se devoit
        presenter, en quels termes, et quelles ceremonies il y falloit faire.
        Je leur respondis que la chose estoit fort aysée, et qu’il ne
        falloit s’adresser qu’au magistrat particulier, auquel on donnoit la
        requeste, qu’il rapportoit au conseil des six cens, et qu’il ne falloit
        y nommer personne, afin que sans esgard des qualitez, ils
        peussent en mieux, juger, et que la requeste devoit estre telle.</p>
        <p><pb n="554"/></p>
    </div>
    <div class="contentli">
        <milestone type="space"/>
        <head type="chapitre">REQUESTE</head>
        <h3>Qui se presente au conseil des six cens, demandant le poison.</h3>
        <milestone type="space"/>
        <p>Le souverain Conseil des six cens est requis
        d’accorder au suppliant le favorable soulagement des miseres humaines, en vertu des sages
        et genereuses loix des.ïMassiliens, ordonnez juges en terre entre la
        fortune et les hommes. Et pour Cest effet luy soit donné jour four
        desduire ses raisons pardevant eux. Ainsi se conserve et s’augmente leur grandeur.</p>
        <milestone type="space"/>
    </div>
    <div class="contentl">
        <p>Ils m’en demanderent coppie, afin de n’y point fallir, et
        la leur ayant promise, je continuay: Apres, leur dis-je, on vous
        assignera le jour, et devant eux vous deduirez les occasions qui vous
        convient à vouloir mourir, sans toutesfois que vous soyez
        obligé de dire vostre nom, ny d’autre que vous alleguiez en vostre discours,
        qui doit estre fort clair et de peu de mots; et croyez que
        si c’est chose juste, ils vous accorderont ce que vous requerez.</p>
        <p>Je vis bien à ces dernieres paroles qu’Ursace vouloit mourir,
        car je lisois à ses yeux le contentement de son ame; mais je
        cognus bien aussi qu’Olimbre n’y estoit poussé que de la seule
        amitié qu’il portoit à son compagnon, duquel il ne se vouloit point
        separer. Or quelques jours s’escoulerent de ceste sorte, au bout desquels
        ils eurent nouvelle d’Italie, telle qu’ils attendoyent, par un
        vaisseau qui leur apporta grande quantité d’esclaves, de
        serviteurs et de richesses.</p>
        <p>Il faut que j’abrege ce long discours. Toutes choses donc estant
        prestes, ils me prierent de les accompagner devant les juges et
        leur rendre ce dernier et pitoyable office. Je le fis à regret,
        car je les aymois, et voyant la volonté qu’ils avoyent, je craignais
        que le Conseil trouvast leur demande juste. Ils presentent donc
        leur requeste, et sont assignez au troisiesme jour d’apres, car
        c’estoit le terme qu’ils donnoyent pour changer d’advis. Mais
        Ursace constant et ferme en ceste opinion se trouva.dés le matin
        devant eux, avec Olimbre,’tous deux bien vestus, et bien accompagnez et
        estans appellé dans le Conseil, et enquis du sujet
        qu’ils avoient de vouloir mourir, Ursace parla briesvement de
        ceste sorte. <pb n="555"/></p>
    </div>
    <div class="contentli">
        <milestone type="space"/>
        <head type="chapitre">DEMANDE D’URSACE</head>
        <milestone type="space"/>
        <p>Je veux mourir, seigneurs Massiliens, par ce que la vie
        m’est des-agreable, inutile et honteuse. Des-agreable, d’autant
        qu’aymé et amant d’une tres-belle et tres-vertueuse dame, elle m’a esté
        enlevée et emmenée esclave en pays estranger. Inutile, parce que ce
        ravisseur est infiniment puissant par dessus toutes mes forces. Et honteuse,
        d’autant qu’ayant mille fois juré à ceste belle dame de
        ne souffrir, tant que je serois en vie, qu’il luy fust faict outrage, ce m’est une
        honte extreme de vivre et ne la secourir pas. Or le grand Dieu n’ayant
        donné la vie aux hommes que pour leur bien, il n’est pas raisnnable
        qu’elle me demeure seulement pour mon mal. C’est pourquoy je me
        presente devant vous, sages seigneurs, pour obtenir le soulagement
        que vous ne refusez point aux miserables, et croyez que vous ne
        I’accorderez jamais à personne plus afligée, ny qui le
        desire davantage.</p>
        <milestone type="space"/>
    </div>
    <div class="contentl">
        <p>Ursace parla de ceste sorte, qui fit tourner les yeux de
        chacun sur luy, admirant sa constance et la fermeté de sa parole, car
        jamais il ne changea de voix ny de couleur. Et peu apres Olimbre
        se descouvrant, la teste, dit ainsi.</p>
    </div>
    <div class="contentli">
        <milestone type="space"/>
        <head type="chapitre">DEMANDE D’OLIMBRE</head>
        <milestone type="space"/>
        <p>Je veux mourir, seigneurs Massiliens, pour les mesmes raisons
        que mon amy vous a desduites, parce que, comme luy, j’ay perdu
        celle que j’aymois, et de plus, parce que je vois qu’il veut mourir.
        Car l’aymant plus que tout ce qui est en l’univers, je ne puis ny ne
        dois consentir qu’il se separe de moy. Je ne le puis, d’autant que
        l’amitié n’estant qu’une union de deux volontez, je n’aymerois
        point (et cela est impossible) si je consentois à ceste desunion. Et je ne le
        dois, parce que c’est contre le devoir d’un homme d’honneur de cesser
        d’aymer ce qu’avec raison il a commencé d’aymer. Or toutes
        raisons m’ont contraint à ceste amitié, car il est vertueux, bon amy et je luy
        suis obligé de la vie. Ne seroit-ce contrevenir à toutes raisons, si je
        deffaillois en ceste amitié? C’est pourquoy, sages seigneurs, puis
        que le Ciel vous a establis pour le soulagement des affligez, ne m’en
        refusez point le remede, afin de ne contrevenir à vos loix et
        ordonnances, que par tant de siecles vous avez jugées si justes et si sainctes. <pb n="556"/></p>
        <milestone type="space"/>
    </div>
    <div class="contentl">
        <p>Chacun certes admira la resolution de cet amy, et
        n’y eut celuy qui ne desirast d’estre le tiers, pour participer au
        bon-heur d’une telle amitié. Le conseil cependant, apres avoir
        longuement disputé, demeura en doute si l’on devoit leur accorder ou
        refuser ce qu’ils demandoient, jusques à ce que le principal du conseil,
        par l’advis de tous, demanda à Ursace s’il vouloit permettre
        à son amy de mourir. A quoy il respondit que non. – Et pourquoy?
        adjousta le sage Massilien. – Parce, respondit Ursace, qu’il doit
        vivre pour soulager, ainsi qu’il le peut, l’infortune de sa dame,
        et de la mienne. – Et vous, continua-t’il, avez-vous permission
        de celle que vous aymez de vous oster la vie, ne la pouvant secourir
        en ceste infortune? – Je ne l’ay point, dit Ursace, d’autant
        que depuis ce malheur je ne l’ay point veue. Mais je m’asseure
        bien que son cœur genereux y consentira, et que si elle estoit
        en ma place, elle vous feroit la mesme requeste que je vous ay faite.</p>
        <p>Les seigneurs du Conseil alors disputerent entre eux fort long
        temps, sans qu’on les pust entendre. En fin les voix ayant esté
        recueillies par le principal, et s’estant remis en sa place, il profera
        d’une voix grave et assez haute, telles parolles.</p>
    </div>
    <div class="contentli">
        <milestone type="space"/>
        <head type="chapitre">JUGEMENT</head>
        <h3>Du conseil des six cens.</h3>
        <milestone type="space"/>
        <p>Sur les requestes à nous presentées par
        ces deux suppliants pour obtenir le soulagement des miseres humaines. Le Conseil ordonne,
        avant qu’accorder la premiere, que le suppliant aura permission
        de la dame qu’il ayme, de pouvoir disposer de sa vie, avec laquelle
        revenant, son desir sera contenté. Et pour l’autre, son amy ne voulant
        consentir à sa mort, il est declaré incapable d’obtenir ceste grace.
        Et cela, d’autant que 1’un et l’autre sont amants et aymez, et que
        I’amant ne doit pas vivre pour soy, mais pour la personne aymée,
        et par consequent ne peut ny ne doit disposer de sa vie, sans la
        permission de celuy à qui elle est.</p>
        <milestone type="space"/>
    </div>
    <div class="contentl">
        <p>O Dieu! s’escria Ursace, ayant ouy ceste ordonnance,
        combien ay-je encores à passer de tristes jours, et de fascheuses nuicts!
        Et faisant une grande reverence à ces seigneurs, il sortit du <pb n="557"/> Conseil, si
        affligé de n’avoir peu obtenir ce qu’il demandoit, qu’il
        faisoit estonner chacun de sa constance et ferme resolution à la mort. Olimbre n’en
        estoit pas de mesme, qui n’avoit desiré de mourir
        que pour l’accompagner, et qui estoit bien ayse du dény que l’on leur
        avoit fait à tous deux, car il n’eust pas voulu que c’eust esté à luy seul.</p>
        <p>Ils se retirerent donc en leur logis accoustumé, où apres
        s’estre plains de la fortune, qui ostoit la volonté à ces sages
        Massiliens de leur accorder ce qu’ils ne refusoient aux plus miserables, le bruit
        s’espancha non seulement par la ville, mais par toute la contrée
        que deux grands personnages Romains estoyent venus exprés
        pour demander le poison. Cela fut cause qu’entre les autres il y
        eut un grand astrologue qui, desireux de les cognoistre, les vint
        visiter. Cet homme estoit vieil, et avoit vescu pres de trois
        siecles, je veux dire des nostres, s’estant tousjours adonné
        à ceste science avec tant d’estude qu’il estoit reussy admirable en
        ses predictions. Celuy-cy donc estant adverty de leur dessein,
        craignant que leurs courages fussent tellement disposez à la
        volonté de mourir que le poison leur estant refusé, ils ne
        recourussent, au fer, il desira de les conseiller selon que sa science
        le luy pourroit permettre. Et en ce dessein les vint trouver un matin
        qu’ils estoyent seuls dans leur chambre. Il voulut y estre conduit par
        moy, parce que nous avions quelque cognoissance à cause de mes estudes.</p>

        <p>Je ne vous diray point les discours particuliers qu’ils eurent,
        car ils seroyent trop longs; tant y a qu’ayant long temps
        consideré le visage et les mains, et ayant jetté quelques figures sur un
        papier qu’il separa et puis rejoignit ensemble, il leur tint telles paroles:
        Seigneurs, vivez et vous conservez à une meilleure saison que le
        Ciel vous promet. Vous, dit-il, s’addressant à Ursace, vous
        recouvrerez celle que vous avez perdue par le moyen de l’homme que vous aymez le
        plus au monde, et plein de contentement, la possederez à longues
        années dans la mesme ville où vostre amour a pris naissance. Et vous,
        dit-il, se tournant vers Olimbre, vous espouserez celle que vous aymez, la
        ramenerez en sa patrie avec sa mere, et de mourrez jamais que, fait
        empereur, vous n’ayez commandé à l’empire d’Occident. Ces
        choses que je vous dis sont infaillibles, et rien ne les peut divertir.</p>
        <p>La reputation de cet homme eut une grande force sur Ursace,
        et plus encores les particularitez de sa vie passée qu’il luy
        dit, <pb n="558"/> et qu’il ne pouvoit avoir sçeues que par sa doctrine;
        de sorte qu’il resolut de le croyre, et de suivre le conseil qu’il luy
        donneroit. Et se descouvrant à ceste occasion entierement
        à luy, le pria par le grand Dieu qu’il adoroit, de le vouloir assister de son
        advis. Et lors il luy proposa la hayne de Genseric, et le danger qu’il
        y avoit pour luy de s’en aller en Affrique. – Il faut, dit-il, que vous
        renvoyez en Italie tous vos domestiques, et que vous fassiez semblant
        de vous tuer, afin que le bruit s’en espanche par tout. Et puis de
        là à quelques jours, vous vous desguiserez ou en esclave
        ou autrement, et vous mettrez au service de vostre amy, qui vous ermenera en Affrique
        où mesme il le racontera à Genseric; et ne doutez point
        que, de ceste sorte demeurant incognu, vous ne parveniez à ce que vous desirez.</p>
        <p>Je vous conseillerois bien d’aller en Constantinople attendre
        qu’Olimbre vous y allast trouver avec Eudoxe et Placidie, car
        je voy bien par mes observations qu’il les y doit conduire; mais
        trois occasions me font vous dire, que vous devez aller en
        Affrique. La premiere, parce que je prevoy qu’il faut que vous
        soyezt tenu pour esclave, et que vous ne le pouvez eviter.
        L’autre, que peut-estre le sejour vous seroit bien ennuyeux
        d’attendre si long temps sans vostre amy, et sans voir celle que vous
        aymez. Et la derniere, afin que vous assistiez de conseil
        Olimbre, qui en aura bien affaire aux occasions qui se presenteront,
        et desquelles il n’est pas à propos qu’il se declare à
        personne. Outre qu’il est necessaire pour oster à Genseric tout soupcon, et
        toute la mauvaise volonté qu’il pourroit avoir conceue contre Olimbre,
        que l’on fasse courre le bruit que vous estes mort; que si vous demeuriez en
        Grece ou en Italie, il seroit impossible que quelqu’un ne vous
        descouvrist. Ainsi les conseilla ce sage, et apres les avoir laissez en
        la garde de Dieu, se retira en sa maison.</p>
        <p>Ursace ayant longuement debatu en luy-mesme ce qu’il avoit
        à faire, resolut en fin de l’observer de poinct en poinct. Et
        pour-ce un soir ayant accommodé le long de son costé une vessie
        pleine de sang, il s’alla promener sur le bord de la mer avec la plus
        part de ses domestiques, et plusieurs de ceux de la ville, où
        apres avoir fait quelque discours de ses miseres, et s’estre plaint du deny
        qu’on luy avoit fait du poison, faignant de ne vouloir plus vivre,
        il se mit un couteau dans le costé, d’où le sang sortit
        en telle abondance, que chacun creust qu’il estoit mort. Mais se demeslant de
        nos mains, il se jetta de furie dans la mer, nous laissant sa robe
        <pb n="559"/> entre les mains, à Olimbre, et à moy, qui faisions semblant
        de le vouloir retenir. Il estoit entre jour et nuict, et il sçavoit
        fort bien nager, de sorte que, plongeant et s’en allant fort loing entre deux
        eaux, nous le perdismes incontinent. Je ne vous rediray point
        l’estonnement de chacun, ny les plaintes qu’Olimbre faisoit, afin
        de mieux faire croire la mort de son amy. Tant y a que,. disant
        alors son nom, la nouvelle en fut divulguée par tout. Cependant
        je m’en allay où je sçavois qu’il se devoit retirer, et
        luy portant des habits d’esclave, le fis coucher dans une pauvre maison, où
        je l’accommoday de tout ce que je peus. Il advint qu’Olimbre
        le lendemain faisant semblant de chercher le corps de son amy,
        trouva celuy. du vieux mire, pere des deux fiiles qui estoyent
        retirées avec luy, et le leur remettant entre les mains, elles
        luy rendirent les derniers devoirs de la sepulture, comme si le Ciel
        n’eust pas mesme voulu que cet heureux vieillard eust esté
        privé de quelque heur qui peust arriver aux hommes, mesme apres
        leur mort. Sur son tombeau, à la requeste de ses sages et honnestes filles, je fis ces vers.</p>
    </div>
    <div class="contentci">
        <milestone type="space"/>
        <head type="chapitre">EPITAPHE D’UN HOMME HEUREUX</head>
        <milestone type="space"/>
        <p>Enfantchery de tous, nourry de pere et mere,</p>
        <p>Jeune sans point de peine, etsans mauvaises mœurs,</p>
        <p>Puis homme, j’ay vescu, sans fortune contraire,</p>
        <p>Et vieux sans maladie; à la fin si je meurs,</p>
        <p>C’est que la mort à tous est chose necessaire.</p>
        <p>Passant, ne trouble point maintenant, mon repos,</p>
        <p>Et toy, terre, à jamais sois legere à mes os.</p>
        <milestone type="space"/>
    </div>
    <div class="contentl">
        <p>Quelques jours apres, Olimbre renvoya en Italie tous ses
        domestiques et ceux d’Ursace, et mesmes les deux filles du bon mire
        ausquelles il fit de grands biens. Et prenant d’autres serviteurs,
        s’en alla avec son amy, deguisé en esclave, en Affrique, non pas
        sans m’y vouloir mener. Mais mon dessein n’estant point de desobeyr
        à celuy qui m’avoit nourry, je ne voulus disposer de moy sans sa volonté.</p>
        <p>Voylà, madame, dit Silvandre, s’addressant à Leonide, ce
        que j’ay sceu de la fortune d’Ursace, qui à la verité
        meritoit bien toute sorte de contentement pour la fidelité qui estoit en luy. <pb n="560"/></p>
        <p>Leonide vouloit respondre, lors que Hylas se levant de son siege:
        Voilà, dit-il, le plus vray fol, qui fit jamais profession
        d’aymer. Comment? continua-t’il, avoir servy toute sa vie pour n’en
        avoir autre contentement que d’estre appellé mon chevalier, et
        la nommer ma belle princesse, ou d’en avoir seulement quelque
        miserable baiser? Et cependant avoir couru tant de fortune
        de sa vie, respandu tant de sang, avoir demandé le poison, et
        bref s’estre rendu esclave? Je conclus, quant à moy, que le Ciel
        a esté tres-juste de le traitter ainsi, et qu’avec raison il luy
        a faict prendre l’habit qu’il a emporté en Affrique, puis que toute sa
        vie il en a fait les actions.</p>
        <p>Adamas et toute la trouppe ne se peurent empescher de rire
        de l’opinion de Hylas, et n’eust esté qu’il estoit heure de
        soupper, je croy qu’il ne s’en fust pas allé sans responce.</p>
        <p>Mais le druide se leva, prenant Tircis d’une main, et Phocion
        de l’autre, et attendant que la viande fust portée, il fit
        quelques tours en la gallerie, chacun considerant ce qui luy sembloit de
        plus rare: Et entre les autres, Tircis regardant un grand Roy
        armé; et tout couvert de panaches, à longue barbe, et
        à longue chevelure, et de qui le visage estoit remply de gravité: Qui
        est celuy-là, dit-il, mon pere, qui porte un escu de gueulles
        à trois diademes d’or? – c’est, dit le druide, Faramond, le premier
        Roy des Francs, qui a fait sentir ses armes victorieuses aux
        Romains en Gaule. – Et celuy-cy, continua Tircis, qui est aupres
        de luy, qui porte d’azur à un chat d’argent armé de
        gueulles? – C’est; dit Adamas, Gondioch, roy des Bourguignons, qui prit
        cet animal en signe de liberté. – Et cest autre, adjousta
        Tircis, qui porte d’or à trois corbeaux à aisles estendues, de
        pourpre, membrez de gueulles? – c’est, respondit Adamas, le roy des
        Gepides, nommé Ardaric. – Quant à celuy-cy, reprit
        Tircis, qui porte de gueulIes à un espervier a aisles estendues, d’or
        membré et couronne d’argent, je ne le vous demande pas, car
        vous m’avez des-jà dit qu’il s’appelloit Attila, roy des Huns.
        Il faut advouer que vous avez esté curieux, non seulement pour les
        peintures de tant de grands personnages, mais pour avoir encore
        eu la curiosité de les faire vestir et armer comme ils souloient
        estre. C’est apprendre à bon marché que
        de se promener en ce lieu avec vous.</p>
        <p>Cependant Hylas qui tenoit Alexis d’un costé, doit bien
        discourant sur d’autres sujets, car estant devenu passionnément <pb n="561"/>
        amoureux d’elle, il ne la pouvoit quitter. Adamas qui s’en prenoit
        garde, et qui estoit bien aise qu’il se trompast de ceste sorte.
        pour mieux cacher Alexis, lors qu’il fallut aller à la table, et
        sortir de la gallerie, se tournant vers Hylas: Et bien, berger, luy dit-il
        avouez la verité, qu’est-ce que
        vous avez trouvé de plus beau en ce lieu?</p>
        <p>Hylas, sans y longuement songer, respondit: Alexis. – Mais,
        adjousta ledruide, je parie des raretez que vous y avez veues,
        et que j’ay esté curieux d’y assembler. – Quant à moy
        repliqua Hylas, je n’ay point d’yeux pour regarder autre chose qu’Alexis,
        et si vous voulez sçavoir des nouvelles de ce que vous me
        demandez, il s’en faut enquerir de Tircis, parce que ce ne sont
        que peintures mortes, et il n’aime que celles qui ne sont plus au
        monde. – Je respondray, dit Tircis, que je n’y ay rien veu de plus
        beau qu’Alexis, ny qui m’agree d’avantage. – En fin, s’escria
        Hylas, qui commençait d’estre jaloux, Hylas ne sera pan le seul
        inconstant de ceste troupe, puis que vous vous en meslez. Mais,
        ma maistresse, continua-t’il, s’adressant à Alexis, ne vous
        laissez pas mourir pour cela, car il vaut bien mieux qu’il soit inconstant. –
        Et pourquoy dittes-vous cela? mon serviteur, respondit Alexis. –
        Parce, dit-il, qu’il n’a accoustumé que d’aimer la mort. – Et
        ne voyez-vous pas, reprit Sircis, que ceste belle Alexis doit etre
        aimée de moy si j’ayme la mort, puis que ses beautez en font
        plus mourir que la mort mesme? – Ah! dit Hylas, si vous le
        prenez de ceste sorte, je le quitte. Mais puis qu’il est ainsi, pour
        nous rendre tous deux contens, il faut qu’elle donne la mort à
        Tircis, et à Hylas 1a vie. – Vrous et moy, repliqua Tircis,
        serions trop contens pour des hommes, si nous recevions une mort ou une vie si belle.</p>
        <p>Et à ce mot, sortant de la galerie, chacun se mit à
        table, et le souper estant finy et une partie de la nuict escoulée en divers
        discours, ils furent tous conduits en leurs chambres, où ayant
        reposé jusques au jour, ils se retirerent dés le matin en
        leurs hameaux, si satisfaicts, et de la courtoisie d’Adamas, et de la.
        beauté et bonne grace d’Alexis, qu’il n’y avoit celuy qui ne les
        louast infiniment. Mais sur tous, Hylas qui ne se pouvoit taire
        des perfections de ceste nouvelle maistresse. Et de fortune ils
        rencontrerent Astrée, Diane, et Phillis, dans le grand
        pré, avec Madonte, Laonice, Palinice, Circéne, et Florice, qui les
        attendoient de compagnie, pour apprendre des nouvelles de la beauté
        <pb n="562"/> d’Alexis, de laquelle elles avoient desja ouy parler. Et Phillis
        s’approchant de Lycidas: Et bien, berger, luy dit-elle, qu’est-ce
        que de ceste beauté, dont l’on parle tant? – Je ne vous en veux
        rien dire, respondit le berger, que vous n’ayez parlé à
        Hylas. – Et bien. mon serviteur, dit-elle, que.nous en raporterez-vous?
        Et parce qu’il ne respondoit rien: Et quoy, mon serviteur, dit elle,
        ne parlerez-vous point à vostre maistresse? – Vous, dit Hylas,
        ma maistresse? et moy vostre serviteur? Si vous le croyez,il y en a bien
        de trompées, car je n’y pensay jamais moins que je faits. – Et
        comment? mon serviteur, dit Phillis, feignant d’en estre bien en
        peine, vous ne me voulez plus pour vostre maistresse! – Je vous prie,
        bergere, dit-il, n’usons plus de ces mots de serviteur et de maistresse: ils
        ne sont plus de saison entre nous. – Et à quel jeu,
        dit-elle, vous ay-je perdu, Hylas? – A celuy des plus belles, respondit-il. Ne
        sçavez-vous pas que j’ay accoustumé de donner
        congé à celles que j’ayme
        quand j’en trouve de plus belles? Demandez à Florice, à
        Circéne, à Palinice, à Madonte, et à Laonice. Et si toutes
        celles-là ne le vous veulent dire, vous pouvez dés à ceste’heure vous en
        enqurir à Phillis qui est l’une de vos meilleures amies, car si elle vous veut advouer la
        verité, elle vous dira que je la quitte pour Alexis, qui
        à la verité est la plus belle et la plus raisonnable que je vis jamais.</p>
        <p>Chacun se mit à rire des discours de Hylas,. et Phillis ayant
        fait comme les autres, enfin reprenant la parole: Et quoy, berger,
        vous estes donc resolu de ne me plus aimer? Est-il possible
        que vous me quittiez pour une druide? Pour le moins, je me
        console que vous ne jouirez de long temps de vos amours, puis
        qu’Alexis ne peut estre mariée qu’elle n’ait achevé son
        siecle avec les Carnutes. Alors HyIas se sousriant, et bradant la tese:
        Je vous asseure, luy dit-il, bergere, que vous me dites là une
        chose qui me rendroit amoureux de la belle Alexis, si je ne l’estois
        pas. Car depuis que j’ay commencé de voir des femmes, je
        n’en ay encore jamais aymé une seule que je ne l’aye haye aussi
        tost que j’ay pensé à l’espouser. De sorte que si Alexis
        ne se contente d’un siecle, je luy en donne deux, et que cependant elle
        m’aime. Et puis il faut.que je vous die une ambition d’amour qui m’est
        venue. J’ay aymé des filles, des femmes, et des vefves;
        j’en ay recherché des moindres, d’égales à moy, et
        de plus grande qualité que je n’estois; j’en ay servy de sottes, de
        ruzées, et de bonnes; j’en ay trouvé de rigoureuses, de courtoises, et
        d’insen- <pb n="563"/> sibles à la haine et à l’amour. J’en
        ay eu de vieilles, de jeunes et autres qui estoient encores enfans; je me suis
        pleu à la blonde, à la noire, et à la claire brune; je me suis
        adressé à des unes qui n’avaient jamais aimé, et à d’autres qui aymoient, et
        à de celles qui n’aimoient plus, à des trompeuses, à des
        trompées, et à des innocentes. Bref, je puis dire n’avoir rien laissé
        d’intenté en ce qui concerne l’amour, de quelque condition ou humeur
        que puisse estre une femme, sinon de servir une druide ou vestale.
        Et j’advoue qu’en cela je suis encor novice, ne m’estant jamais
        rencontré à propos pour en faire l’apprentissage, et
        pense que les dieux m’ont cette belle Alexis, à fin que je me puisse
        vanter d’estre le plus parfait et capable amant qui fut jamais.</p>
        <p>Tous ceux de la trouppe se mirent à rire, oyant le dessein de
        Hylas, et Florice prenant la parole: Et quoy? Hylas, dit-elle,
        ne craignez-vous point le fouldre de Tharamis, recherchant ceste
        fille qui luy est dediée? – Et pensez-vous, dit-il, en haussant
        la teste, comme par mespris, que tout ce qui est au monde ne,
        soit pas à luy, sans qu’il luy soit dedié? Et vous,
        Florice, qui estes si religieuse envers les dieux, n’estes-vous pas à
        Tharamis? Et toutesfois n’avez-vous pas eu mille fois Teombre entre vos
        bras, sans qu’une il ait esté foudroié? – Vous avez
        raison, dit froidement Florice, mais je pensois que les choses deffendues
        offençoient plus les dieux, que celles qui estoient
        indifferentes. – Voilà, respondit Hylas, une bonne excuse et
        bien trouvée. Et dittes-rnoy, je vous supplie, où avez-vous trouvé que
        les dieux ayent fait cette deffence? – Si vous aviez quelquefois, dit-elle,
        veu recevoir une druide ou vestale par leurs anciennes, vous
        ne feriez pas ceste demande. – J’entens bien, dit Hylas, que ces
        vieux druides font les deffences que vous dittes, mais ils ne sont
        pas des dieux; et partant, la deffence n’est faite que par des
        hommes, et des hommes encores qui estant vieux, sont marris
        que les jeunes jouissent des douceurs desquelles par l’impuissance
        de leur sage ils sont privez. – Ah! berger, dit Tircis, ne meslons
        jamais les choses sacrées avec.les prophanes, et vous souvenez
        que du temple d’Apollon qui cousta si cher à nos Gaulois, luy
        avait esté dedié par des hommes. – Vrayement, dit Hylas, tu
        m’avois longuement gardé ceste remontrance. Et Tircis, mon amy, depuis
        quand es-tu devenu si amoureux? Toy, dis-je, qui ne te contentant pas des
        personnes vivantes, vas fouiller dans <pb n="564"/> les tombeaux pour
        y derober mesme ce que les dieux ont voulu
        oster d’entre les hommes pour s’en rendre seuls possesseurs!
        Toy, qui pour te rendre desobeissant à leurs ordonnances, aimes
        mieux quitter les actions des hommes qui doivent aymer les
        personnes vivantes, et avoir en horreur celles qui sont mortes!
        Toy, dis-je, Tircis, tu me viens parler des dieux et du devoir
        des hommes! – Ah! Hylas, respondit Tircis en souspirant, que
        tes reproches me touchent vivement, et que c’est à grand tort
        que tu me les fais! J’advoue que j’ayme Cleon, et que je seray
        plustost sans me souvenir de moy-mesme, que sans la memoire
        de ses perfections; mais en quoy offencé-je les dieux, et en
        quoy sors-je du devoir des hommes? puis qu’au contraire ce seroit
        estre infiniment ingrat envers les dieux que de n’honnorer point
        leur plus parfait ouvrage? et que ce seroit n’estre pas homme
        que de n’aimer point, ou d’oublier la chose du monde la plus
        digne d’amour et de memoire?</p>
        <p>Ainsi discouroient ces bergers, cependant que Lycidas racontoit
        à Phillis et à la belle Astrée ce qu’il avoit veu
        chez Adamas, et quelle estoit la beauté d’Alexis. – Et afin, disoit-il, que sans
        l’offencer, je vous dise quelle elle est, representez-vous le visage
        de feu mon frere, quand il estoit en sa plus grande beauté, car
        elle luy ressemble de sorte, que je ne vis jamais pourtrait qui
        ressemblast mieux à un visage, ou pour mieux dire jamais miroir
        ne representa rien plus naifvernent – Est-il possible, dit
        Astée, que cela soit? – II n’est rien de si vray, dit-il, que je n’y cognois
        difference qu’en l’habit, et que sans mentir je trouve Alexis un
        peu plus belle, ce me semble. – O dieux! dit Astrée, me ferez
        vous ceste grace que je puisse encore une fois contenter mes
        yeux de ceste agreable veue? Et puis se tournant à Diane, luy
        parlant à l’oreille: Je vous promets, ma sœur, que si je puis,
        j’auray ses bonnes graces, et que je seray refusée, ou je m’en
        iray avec elle pour me rendre druide. – Mon Dieu! ma sœur, dit
        Diane, ne parlons point de ceste separation, ou il faut que vous
        vous resolviez de nous emmener, Phillis et moy. – Il n’est pas
        raisonnable, dit Astrée, toute contente de l’esperance qu’elle
        avoit, vous feriez trop de tort à Silvandre, et à
        lycidas, qui ne peuvent mais de ma faute. Diane voulut respondre, mais
        Astrée luy fit signe du doigt, qu’elle se teust, de peur
        qu’elles ne fussent ouyes. De ceste sorte ceste belle troupe se retiroit au
        petit pas, et apres chacun se separa en sa cabane, apres avoir <pb n="565"/></p>
    </div>
    <div class="contentl">
        <p>fait resolution d’aller le troisieme jour visiter Adamas et la belle</p>
        <p>Alexis: terme qu’Astrée trouvoit fort long et ennuieux</p>
        <p>pour l’extreme desir qu’elle avoit de voir le visage</p>
        <p>tant aimé; cependant que de son costé Celadon</p>
        <p>mouroit d’impatience de son retardement.</p>
        <p>Amour se mocquant ainsi de tous les deux,</p>
        <p>ne leur laissoit jouir du bien qui estoit</p>
        <p>en leur puissance, s’il ne leur</p>
        <p>eust permis de le sçavoir</p>
        <p>recognoistre.</p>
        <milestone type="space"/>
    </div>
    <div class="contentc">
        <milestone type="space"/>
        <head type="partie">FIN</head>
        <head type="partie">DE LA SECONDE PARTIE</head>
        <head type="partie">D’A S T R É E.</head>
    </div>

</body><back>
<div>
<p/>
</div>
</back></text></TEI>
