<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_lite.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Troisième – Livre III</title>
                <title type="partie">03</title>
                <title type="livre">03</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="free">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA TROISIESME PARTIE D’ASTRÉE</head>
        <head type="chapitre">LE TROISIESME LIVRE</head>
        <milestone unit="line"/>
        <p>La galerie où le sage Adamas conduisit Daphnide et Alcidon
        estoit plus considerable pour les curiositez qui s’y trouvoient, que
        pour la magnificence de sa structure, parce qu’encores que les marbres
        des portes et des fenestres rendissent son bastiment fort beau et fort
        riche, et que les justes distances des jours, la reiglée
        proportion de la hauteur et de la largeur y fussent exactement
        observées selon la longueur qu’elle avoit, et que les lambris et
        les dorures a’y fussent point espargnées, si est-ce que le soing
        que le sage druide avoit eu de l’enrichir de toutes les choses plus
        rares que produit non seulement l’Europe, mais et l’Asie et l’Affrique,
        et non seulement de son temps, mais de tous les siecles passez, et
        desquels la memoire n’estoit point entierement perdue, surpassoit de
        telle sorte la richesse du bastiment, que si le premier attiroit les
        yeux par sa beauté, l’autre retenoit les esprits en admiration
        de tant de raretez qui surpassoient mesme la pensée.</p>
        <p>La voûte qui sembloit estre soustenue sur une grande frise,
        estoit toute peinte des plus anciennes histoires des Gaulois, depuis le
        Grand Dis Samothes, jusques à ce Francus, qui pour estre absent
        et empesché à d’autres conquestes, laissa
        l’administration des estats aux druides et aux chevaliers Gaulois.
        Là n’estoit oublié le grand Dryus, qui par l’institution
        des druides avoit laissé la religion et les loix de ses peres
        à ses futurs nepveux; ny aussi le pour trait du Grand Hercule
        Gaulois quand il espousa la princesse Galathée, et qu’avec son
        eloquence et ses armes il attira les Gaulois à la
        civiliteé et à la generosité par son exemple.
        Là se voyoit Sigovesus et Bellonesus, dont l’un, passant les
        Alpes, <pb n="82"/> vainquit et nomma la Gaule Cisalpin, et l’autre passant
        la forest Hircinée, fonda le royaume des Boyens. Bref, on voyoit
        les Gaulois sous Brennus triompher dans Rome de ces grands citoyens, et
        pesant l’or de leur rançon adjouster encor sur le poids
        l’espée victorieuse de leur vainqueur, et de la passant en
        Grece, fonder les Galathes, et se mocquans des vaines superstitions de
        ces idolatres, ravir l’or et les thresors du Temple
        d’Apollon, et s’en revenir victorieux en leur patrie.</p>
        <p>Au dessous des frises dorées et chargées de ce que les
        pays estrangers ont de plus rare, se voyoit une seconde frise, qui avec
        diverses sortes de festons rapportoit un tres-grand ornement à
        cet edifice; dans l’entre-deux, comme dans des niches, estoient
        placées les statues des Empereurs Romains, le grand Cesar
        jusques au troisiesme Valentinian. Mais l’une des plus curieuses choses
        de ce beau lieu, estoit l’entre-deux des fenestres remplis des cartes
        de toutes les provinces particulieres de la Gaule, si fidelement et si
        justement rapportées, que l’on pouvoit en se promenant apprendre
        non seulement les distances des lieux, mais les situations des villes,
        les climats des provinces, les cours des fleuves, les passages des
        rivieres, et la proprieté de chaque endroit de ce petit monde.
        Et pour faire remarquer encor plus la curiosité du druide, on
        n’avoit point oublié dans ces cartes, ny bataille remarquable,
        ny siege d’importance, qui n’eust esté mis en l’endroit mesme,
        où il avoit esté fait; de sorte que l’espouvantable
        siege d’Alexia, et toutes les signalées expeditions de Cesar se
        voyoient dans les mesmes lieux où elles avoient esté faites.</p>
        <p>A l’entour de ces cartes, on voyoit les portraits au naturel des
        princes qui avoient dominé ces provinces de temps en temps: de
        sorte que du costé de la seconde Belgique, ton voyait Pharamond,
        Clodion et Merovée, et aupres de luy, mais sans couronne,
        Childeric son fils, parce qu’il n’estoit pas encore roy des Francs, son
        pere estant encore en vie. En la carte des Sequanois et Heduois, l’on
        voyoit Athalaric et sa femme Blisinde, qui encores qu’il n’eust jamais
        passé le Rhin, ne laissoit d’y estre mis comme pere du vaillant
        Gaudiselle, premier roy des Bourguignons, qui vint sur les rives de
        l’Arar et du Rosne. Aupres de ce roy estoit sa femme la sage et pieuse
        Theudelinde. Apres eux leur fils Gundioch, qui le premier asseura
        veritablement sa couronne dans les Gaules; et en fin Gondebaut avec
        ses trois freres, Chilperic, Godomar et Godegesile. Bref le druide
        avoit esté si <pb n="83"/> curieux, qu’il estoit malaisé d’y
        desirer quelque chose qui n’y t fust pas. De sorte que Daphnide,
        Alcidon et leur compagnie alloient admirant toutes ces raretés,
        comme les plus curieusement recherchées, qu’ils eussent jamais
        veue. Et de fortune jettant les yeux sur la carte d’Aquitaine, la belle
        Daphnide y vid de suitte ces vaillans Visigots qui y avoient
        regné. Depuis qu’elle les eut apperceus, il luy fut impossible
        d’en retirer la veue, parce qu’elle en recogneut et le nom et le visage
        de plusieurs, et entr’autres de Torrismond de Thierry son frere, et du
        vaillant Euric, pres duquel elle se vid peinte, telle qu’elle estoit en
        l’aage de dix-huict ou vingt ans: elle tint longuement les yeux
        dessus, et apres les destournant sur le portrait d’Euric, elle ne se
        pût empescher de souspirer, et de dire: O grand Euric, que la
        journée futmal-heureuse, qui te ravit à ton sceptre et
        aux tiens, et que j’ay bien occasion de te regretter, puis qu’il ne m’a
        esté permis de te suivre! – Madame, reprit Alcidon, il faut
        advouer que la perte du grand Euric a esté generale, mais elle
        eust esté encore plus grande, si la vostre y eust esté
        adjoustée. Et pensez-vous que les dieux, en vostre conservation,
        n’ayent pas eu soing de moy? Vous vous trompez, madame, car leur
        bonté est telle, qui’ils ne rejettent jamais les justes
        supplications qui leur sont faites. – C’est dequoy je me suis
        estonnée, dit Daphnide, puis qu’ils ne les rejettent point,
        pourquoy la mienne n’a pas esté exaucée, qui a
        esté faite avec tant de justice et de raison: car y a-t’il rien
        de plus juste ou de, plus raisonnable que d’accompagner en la mort
        celuy qu’on a tant aimé en la vie?</p>
        <p>Adamas qui prenoit garde que ce discours ne pouvoit qu’estre fort
        ennuyeux à cette belle dame, l’interrompit en la conviant de
        s’asseoir, et la suppliant de vouloir conformer sa volonté
        à celle du grand Tautates, et de croire que toutes les choses
        estoient si sagement disposées par luy, que la prudence humaine
        estoit contrainte d’advouer qu’elle estoit aveugle au prix de la
        sienne. Lors Daphnide, s’asseant aupres d’Adamas, et le reste de la
        compagnie, elle prit la parole de cette sorte:</p>

        <milestone unit="line"/>
        <milestone unit="line"/>
        <head type="chapitre">HISTOIRE D’EURIC, DAPHNIDE ET ALCIDON</head>
        <milestone unit="line"/>
        <p>Je sçay bien, mon pere, que le grand Tautates fait toutes choses
        <pb n="84"/> pour nostre mieux, car nous aymant comme l’œuvre de ses mains,
        il n’y a pas apparence qu’il deffaille d’amitié envers nous.
        Mais si me permettrez-vous de dire que, tout ainsi que les medecines
        que ton fait prendre au malade pour sa santé ne laissent d’estre
        ameres et difficiles à avaler, de mesme ces coups que nous
        recevons de la main du grand Dieu, encore qu’ils soyent pour nostre
        bien, ne laissent d’estre bien pesans à qui les reçoit,
        et que celui qui se plaint de ce que Dieu ordonne, manque veritablement
        à ce qu’il doit; mais que celui qui gemit et se deult de
        l’aigreur des coups, ne fait que payer les tributs de sa foiblesse et
        de son humanité. J’advoue que les biens que j’ay reçus de
        sa main sont sans nombre, et que les faveurs surpassent de beaucoup les
        adversités que j’ai eues; mais, d’autant que nous sommes plus
        sensibles au mal qu’au bien, je suis contrainte de dire que les
        desplaisirs que j’ai receus m’ont presque effacé la memoire de
        mes bon-heurs, etque, pour ce sujet, estant resolue de me retirer des
        orages du monde, il n’y a rien eu qui m’en ait empeschée que la
        pour-suitte que ce chevalier m’a faite, que je nomme importunité
        quand je parle a lui, mais qu’à vous je puis, avec plus de
        verité, appeler du nom d’opiniatreté. Et parce que c’est
        l’occasion qui nous conduit en cette contrée, je vous supplie,
        mon pere, de me permettre de vous raconter ce qui s’est passé
        entre nous, afin que la fontaine de la Verité d’Amour nous
        estant interdite, nous puissions, par votre bon conseil et advis,
        sortir de la peine où nous sommes tous deux.</p>
        <p>Sçachez donc que Thierry, ce grand roy des Visigots, estant si
        honorablement mort en la bataille donnée aux champs
        Cata’auniques contre Attile, il laissa plusieurs enfans apres luy, non
        seulement successeurs a sa couronne, mais à son courage et
        à sa valeur. Celui qui recueulit sa succession le premier fut
        Torrismond, son fils aisné. Celuy-cy estant reçu et
        couronne dans Toulouse, fit dessein de mettre son principal estude, non
        seulement à estendre les limites de son royaume, mais aussi
        à le rendre plein de Chevaliers et de dames les plus accomplis
        qu’il luy seroit possible. Et il sembla que le Ciel, en mesme temps, se
        pleut d’ayder et favoriser cette volonté, car jamais Ataulfe ny
        Wailla, ses predecesseurs, ni mesme le grand Thierry, son pere, n’avoit
        eu tant d’accomplis chevaliers, ny tant de belles et sages dames que ce
        grand et genereux roy. Ma fortune voulut qu’en ce temps-là je
        fus menée à la Cour par ma mere, qui y estoit retenue par
        <pb n="85"/> les charges que mon pere y avoit. Je ne pouvois avoir alors que
        quinze ou seize ans, mais j’advoueray bien que je ne cedois à
        autre -de mon aage en la bonne opinion de moy-mesme, fust pour
        l’asseurance de ma beauté (que la flatterie des hommes qui
        m’approchoient m’avoit donnée), fust pour l’amour que chacun
        porte à soy-mesme (qui me faisoit juger toutes choses plus
        parfaites en moy qu’aux autres). Tant y a qu’il me sembloit que
        j’attirois les cœurs aussi bien que les yeux de tous ceux qui estoient
        en la Cour. Le roy mesme, qui estoit l’un des plus accomplis princes
        qui eust jamais esté entre les Visigots, n’avoit point
        desagreable de me voir et de me caresser, mais d’autant qu’il n’y avoit
        point de conformité en nos aages, il se retira de moy,
        considerant bien que cette amour estoit plus propre et convenable
        à un plus jeune qu’il n’estoit pas.</p>
        <p>En ce mesme temps, Alcidon estoit aupres de luy, et je puis dire sans
        le flatter, encore qu’il soit icy, que c’estoit le soleil de la Cour,
        et que la beauté de son visage, la parfaite proportion de sa
        taille, son adresse, sa bien-seance en toutes choses, sa douce humeur,
        sa courtoisie, sa valeur, la vivacité et gentillesse de son
        esprit, sa generosité; et bref, tant d’autres perfections qui
        le rendoient recommandable, luy acqueroient, au jugement de tous,
        l’avantage en toutes choses sur tous les plus relevez et estimez de son
        temps. Aussi le roy, qui était infiniment desireux que sa Cour
        eclairast par toute l’Europe, et que les grands et vertueux desseins de
        ses chevaliers la rendissent plus recommandable aux autres nations,
        voyant le merite d’Alcidon en cette tendre jeunesse, en voulut prendre
        un soin particulier, s’asseurant bien que, si cette plante estoit
        soigneusement cultivée, il en naistroit des fruits si doux et si
        estimables, qu’il en recevroit du contentement et sa Cour de la gloire.</p>
        <p>Ne rougissez point, Alcidon, de m’ouyr parier de vous si
        avantageusement en votre presence. Je veux, dit-elle, se tournant vers
        luy, que vous sçachiez que la haine que justement je vous porte
        ne m’empesche pas de voir ny de dire la verité. Et parce qu’elle
        s’arresta, comme si elle eust voulu qu’il respondist: C’est, dit-il,
        ce qui m’estonne, que vous voyez en moy des choses si cachées
        que peut-estre tout autre qui me cognoistra bien vous contredira, et
        que vous ne vueillez voir ny croire mon extreme affection, et mesme
        estant telle, qu’autre que vous qui me cognoisse ne la peut ignorer. Et
        quand j’ay longuement debattu <pb n="86"/> cela en mon ame, en fin je n’en
        puis trouver autre raison, sinon que peut-estre vous estes de l’humeur
        de ceux qui louent tousjours ce qui esti à eux, et, lors qu’ils
        s’en veulent deffaire, c’est lors qu’ils font paroistre de l’estimer
        davantage. – Nous vuiderons, dit-elle, ce differend une autre fois.</p>
        <p>Et, reprenant le fil de son discours, elle continua de cette sorte:
        Torrismond ayant fait dessein de rendre Alcidon le plus accomply qu’il
        lui seroit possible, et sçachant bien que les plus belles
        actions et les plus genereux desseins prennent naissance de l’amour,
        afin de luy en mettre les semences en l’ame, il luy commanda de m’aimer
        et de me servir. Alcidon, qui n’estoit pas si jeune (encores qu’il
        n’eust à peine attaint la dix-huictiesme année de son
        aage) qu’il ne jugeast bien quelle faveur le roy lui faisoit, et que
        tout son avancement dependoit de luy obeyr, se resolut de ne manquer
        aucunement à cette ordonnance, qui eut tant de force sur son
        ame, que comme si c’eust esté un arrest prononcé mesme
        par le destin, il se donna a moy autant qu’en cet aage il le pouvoit
        estre. Et parce que, pour nourrir la jeunesse en tous les honnestes
        exercices qu’il se pouvoit, le roy faisoit tenir le bal fort souvent,
        avec des courses de bagues, des joustes et des tournois, il advint que,
        bientost apres qu’Alcidon eut reçu ce commandement, le bal se
        tint en la presence de Torrismond et de la royne. On avoit de coustume
        de se parer quand le bal se tenoit. De fortune, ce jour-là,
        comme si c’eust esté à dessein, luy et moy nous nous
        trouvasmes vestus de blanc. Et parce qu’il desiroit faire cognoistre au
        roy, combien il vouloit obeyr à ses commandemens, lors que le
        grand bal commença, il me vint prendre; de quoy le roy
        s’apperceut, et remarquant que la jeunesse de l’un et de l’autre ne
        nous permettoit pas la hardiesse d’oser parler l’un à l’autre,
        il s’en prit à rire et dit à ceux qui estoient autour de
        lui: Je ne sçay qui a assemblé ce couple, mais si c’est
        la Fortune, elle montre en cela qu’elle n’est pas tant aveugle qu’on la
        dit; car je ne croy pas qu’il s’en puisse faire plus à propos.
        Ils sont aussi innocents que leurs habits le monstrent, et’je m’asseure
        qu’ils n’ont pas eu encore seulement la hardiesse de se dire un mot.</p>
        <p>Et il advint comme le roy le disoit, car le jeune Alcidon (fust par
        honte ou par quelque estincelle d’amour qui, commençant de
        s’espandre en son ame, le retint en ce respect), laissa passer tout le
        soir sans parler à moy qui, de mon costé, estant encore
        <pb n="87"/> sans dessein, ne l’y conviay point, mettant tout mon estude
        à estaler aux yeux de chacun les beautez que plusieurs, en me
        flattant, me disoient estre en moy.</p>
        <p>Depuis ce jour, cette affection s’alla bien augmentant, et avec tant de
        force que, si l’Amour pour moy luy lioit le cœur, en eschange il lui
        deslioit bien la langue pour raconter et alleger son mal. Et j’advoue
        que ses merites et ses services donnerent tant d’eloquence à ses
        paroles que je fus en fin persuadée qu’il m’aimoit, et, apres,
        qu’il meritoit d’estre aime. Durant ce temps, il s’avanca de sorte aux
        bonnes graces de son maître, qu’il n’y avoit charge aupres de
        luy, pour grande qu’elle fust, à laquelle il ne dust
        raisonnablement aspirer. Et de faict, apres luy avoir donné un
        si libre accez aupres de sa personne, qu’il n’y avoit lieu si
        retiré qui lui fust interdit, il luy en donna une des plus
        belles de sa couronne, encore que peut-estre son bas âge en eust
        esloigné quelque autre. II est vray que tant d’aimables
        perfections rendoient sa jeunesse si recommandable, que l’envie mesme
        de la Cour ne blasma point l’eslection que le roy en avoit faite. Mais,
        ô sage Adamas, dans le comble de ces prosperitez, Torrismond
        cogneut bien puis apres qu’il ny a rien au monde de durable, et que la
        Fortune, qu’avec raison on peut peindre à deux visages, afin
        d’entre-mesler les maux aux biens, ne veut pas que les humains ayent
        tousjours la vue de l’un seulement, qu’au contraire elle leur monstre
        tantost l’un et tantost l’autre, selon qu’il luy plaist de se tourner.
        Car ce grand roy, au milieu de son royaume et de toutes ses forces, fut
        mal-heureusement tué par un mire, que les Romains nomment
        cyrurgien. Ce meschant parricide estant appellé pour tirer du
        sang au roy, au lieu de le saigner comme on a accoustumé, luy
        couppa de sorte la veine qu’il ne pust jamais estancher le sang, fust
        qu’il le fistpar mesgarde ou par meschanceté. Tant y a que le
        roy, voyant ce malheureux accident, de colere prit un couteau de la
        main gauche, et en tua le mire. Mais cela ne luy servit de rien, car il
        le suivit incontinent et mourut bientost apres, au
        grand desplaisir de tous ses sujets.</p>
        <p>Jugez, mon pere, si cette mort inopinée ne fut pas bien
        effroyable aux plus asseurez, et à plus forte raison à ma
        mere et à moy. Elle fut cause, qu’aussitost que nous pusmes,
        nous nous retirasmes en la province des Romains, ou estoit notre bien
        et nos maisons, craignaint quelque tumulte dans ce royaume,
        privé d’un si grand roy. Quant à Alcidon, son desplaisir
        fut tel que l’on <pb n="88"/> croyoit qu’il ne vivroit pas, et, sans que je
        le redie à cette heure, il sçait bien que je ressentis
        ses ennuis et regrettay sa perte, comme nostre amitié me le
        commandoit, encores qu’il eust de telle sorte oublié, et moy, et
        les promesses d’amitié qu’il m’avoit faites, que je n’eus jamais
        de ses nouvelles durant tout ce temps-là. A Tonismond succeda
        son frere Thierry qui, en mesme temps, prit la couronne des Visigots,
        et le desir de l’augmenter. Et pour en trouver sujet, ayant sceu que le
        roy des Sueves vouloit estendre ses limites dans l’Espagne (quoy qu’il
        eust espousé sa sœur), il luy manda que, s’il ne se desistoit de
        cette entreprise, il s’y opposeroit. De quoy Richard ne faisant compte
        (c’est ainsi que s’appeloit le roy des Sueves), Thierry passa les
        Pyrenées, le combattit et le surmonta. Thierry estant mort fort
        tost apres, Euric, son frere, luy succeda, qui, par sa valeur, se
        sousmit presque tous ses peuples revoltez. Et apres, voyant que les
        Romains, qui nous appelloient leurs anciens amis et confederez, nous
        vouloient sousmettre comme le reste des Gaules, il tourna ses armes
        vers nous, je veux dire en la province des Romains.</p>
        <p>Je ne m’arresteray point à vous déduire par le menu ses
        victoires, puisque cela sert fort peu a nostre discours; je me
        contenteray de vous dire qu’apres avoir pris la ville des Massiliens,
        il vint assieger celle d’Arles, parce que, jusques en ce
        temps-là, je n’avois point eu de nouvelles d’Alcidon, et il
        n’avoit non plus eu de memoire de moy que s’il ne m’eust jamais veue.
        Mais alors, comme s’il se fust esveillé d’un profond sommeil, il
        se ressouvint de m’escrire. Vous pouvez juger, mon pere, si un jeune
        courage comme le mien, je veux dire glorieux à outrance pour la
        bonne opinion que j’avois de moy-mesme, avoit ressenty ce long silence
        que je ne sçaurois de quel nom appeller, ne me pouvant figurer
        que ce pust estre mespris, me semblant que je valois trop pour estre
        mesprisée. Tant y a que, pensant plus souvent en luy qu’il
        n’avoit pas fait en moy, j’avois cent et cent autres fois juré
        de ne me soucier plus de luy, et que, quand il reviendroit à moy
        avec toutes les soubmissions qui peuvent estre imaginées, je ne
        le regarderois jamais autrement que d’un œil indifferent. Et je ne
        nieray pas toutesfois que ceste perte ne me touchast l’ame de quelque
        desplaisir, lors principalement que nos enfances me revenoient en la
        memoire, et que je tournois les yeux sur le souvenir qui m’estoit
        resté de ses merites et de ses perfections, De sorte que, quand
        je receus ses lettres, je demeuray irresolue, <pb n="89"/> si je devois les
        lire ou les renvoyer cachetées. En fin, il le faut confesser,
        l’amour surmonta le dépit; car, je l’advoue, je l’avois
        aimé et ne m’estois peu encore si bien retirer de ceste
        affection, que je n’y fusse assez engagée pour me convier
        à sçavoir de ses nouvelles, et quel estat je pouvois
        faire de luy. Je rompis donc le cachet, et leus telles paroles:</p>
    </div>
    <div type="contentli">
        <milestone unit="line"/>
        <head type="chapitre">LETTRE D’ALCIDON</head>
        <p>A DAPHNIDE.</h3>
        <milestone unit="line"/>
        <p>Je ne sçay, madame, si vous ne recognoistrez plus cette
        escriture, ou si vous aurez encores memoire du nom d’Alcidon, tant des
        malheurs m’ont longuement esloigné de vous et empesché de
        vous en rafraichir la memoire par quelque bon service. Si vous vous en
        souvenez encore, et si la perte de deux maistres tant aimez et les
        loingtains voyages où les armes m’ont employé
        continuellement me peuvent servir d’excuse envers vous, je vous
        supplie, madame, et par la memoire du grand Torrismond, et par la
        donation qu’il vous fit de moy,vouloir pardonner a mon silence et au
        long temps que je n’ay eu l’honneur de vous voir, attendant que je
        puisse, par votre permission, vous faire sçavoir de bouche les
        occasions qui m’ont privé de ce bien. Et si vous voulez
        surpasser entierement mes esperances par vos faveurs, ordonnez-moy en
        quel lieu il vous plaist que je reçoive ce contentement, et vous
        verrez qu’Alcidon ne fut jamais plus à vous qu’il l’est encores,
        et que les fruicts verts qu’il vous dedia vous ont esté
        fidelement conservez jusques en cette saison, que vous le trouverez
        moins incapable de vous faire service qu’en ce temps que vous luy
        fistes l’honneur de le recevoir pour vostre serviteur tres-humble.</p>
        <milestone unit="line"/>
    </div>
    <div type="contentl">
        <p>Que c’est, sage Adamas, que des flatteries dont Amour abuse la jeunesse
        ! Je ne leus pas si tost cette lettre, qu’encore que je sceusse bien le
        contraire de ce qu’il m’escrivoit, toutesfois je ne consentisse
        incontinent à me laisser voir à luy. II est vray que,
        craignant la legereté des hommes, et mesme des jeunes hommes, et
        particulierement celle d’Alcidon, de laquelle les tesmoignages estoient
        encores assez vifs en ma memoire, je fis dessein, au commencement, de
        ne me montrer point si volontaire à sa premiere supplication,
        mais de la laisser un peu en ceste incertitude, afin <pb n="90"/> de luy en
        donner plus de desir, sçachant assez que l’amour aspire
        tousjours à ce qu’il croit luy estre le plus defendu. Et, en
        cette deliberation, je mis la main à la plume pour luy faire une
        desdaigneuse response, et telle que son silence de deux ans pouvoit
        meriter. Mais quelque demon, je ne sçay si je le dois dire bon
        ou mauvais, m’en empescha, me representant le merite d’Alcidon, sa
        jeunesse qui estoit excusable, les divers accidens qui estoient
        survenus durant ce temps-la, et, bref, les despits qu’une affection
        mesprisée fait concevoir en un jeune courage; de sorte que,
        changeant mon premier dessein, je me resolus de le voir, en intention
        de luy faire apres payer cherement sa faute, si de fortune je le voyois
        bien embarqué à m’aymer. En cette resolution, je luy
        escrivis telles paroles:</p>
    </div>
    <div type="contentli">
        <milestone unit="line"/>
        <head type="chapitre">RESPONSE DE DAPHNIDE</head>
        <p>A ALCIDON.</h3>
        <milestone unit="line"/>
        <p>Ce n’est pas l’amour, mais la curiosité, qui me conseille de
        vous permettre de me voir. Ne prenez donc point le congé que je
        vous en donne à vostre avantage, mais soyez meilleur menager de
        la faveur que vous recevez d’elle, que vous n’avez esté de
        celles que vostre enfance vous a fait avoir de moy. Et adieu.</p>
        <milestone unit="line"/>
    </div>
    <div type="contentl">
        <p>L’armée pour lors estoit autour d’Arles, et le grand Euric,
        ayant pris la ville des Massiliens, faisoit dessein de forcer celle-cy,
        etde se rendre maistre de toute la province des Romains, et de ruiner
        et ravager tous ceux qui ne voudroient se sousmettre à luy. En
        cette resolution, il renforce son armée, et fait le degast
        partout où il n’a pas esperance que ses armes puissent
        attaindre. Ce fut lors que le Venaissin, les Rois, les Tricastins,
        Arause, Albe des Helviens, Valence et plusieurs autres sentirent la
        fureur de ses armes, cependant qu’il s’opiniastroit au siege de cette
        forte ville qui, comme chef de cette province, resistoit plus que tout
        le reste, tant pour sa force naturelle que pour le grand nombre de gens
        de guerre qui s’estoit jetté dedans.</p>
        <p>Quant à mon pere, lors que nous sortismes, ma mere et moy, de la
        Cour, apres la mort de Torrismond, il s’estoit retiré dans une
        place forte qu’il avoit dans l’Aquitaine, la charge qu’il en avoit et
        son aage le luy commandant ainsi, car il avoit plus de deux <pb n="91"/>
        siecles. Ma mere, qui avoit redouté la guerre, pensant la fuyr,
        s’en estoit venue dans cette province des Romains, etce fut là
        où depuis elle fut la plus forte. II est vrai que, quand elle
        vid venir l’armée du grand Euric, elle se retira dans les
        extremitez du Venaissin, le long de la riviere de Sorgues, où
        elle avait une maison assez bonne, et une de ses sœurs mariée,
        à quatre ou cinq lieues de là, avec un chevalier des
        principaux de la contrée.</p>
        <p>Lors que je receus les nouvelles d’Alcidon, l’indisposition de ma mere
        me donna commodité de pouvoir disposer plus librement de
        moy-mesme, car son mal procedant de son long aage, et non point d’autre
        maladie violente à laquelle les remedes puissent apporter
        guerison, elle estoit bien aise que je me divertisse et passasse mon
        temps, tantost à me promener le long de la riviere et tantost
        à visiter mes voisines, dont la pluspart estoient de mes
        parentes ou alliées. Je manday donc de bouche à Alcidon,
        par celuy qui m’apporta sa lettre, que s’il se trouvoit à Lers,
        qui est un chasteau situé sur le Rosne, le quatriesme de la lune
        suivante,je le verrois, et que je choisissois ce lieu-là, parce
        que je sçavois bien que le maistre du logis estoit de ses amis
        et serviteur du roi Euric; mais qu’il y vînt le plus secretement
        qu’il pourroit, parce que si on sçavoit qu’il y fust, outre la
        fortune qu’il courroit, pour estre dans le pays de ses plus grands
        ennemis, encore ne me seroit-il pas possible d’y aller, pour ne donner
        sujet aux envieux de médire.</p>
        <p>A ce mot, la belle Daphnide se teut pour quelque temps, et comme si
        elle eut pensé à ce qu’elle avoit encore à dire,
        elle passa la main deux ou trois fois sur son front. En fin, relevant
        le, visage, et se tournant vers Alcidon: Je voulois continuer, luy
        dit-elle, mais il est plus à propos que, tout ainsi que j’ay
        ditce qui me touche, vous racontiez aussi ce que vous avez fait, afin
        que: le sage Adamas oyant par nos bouches mesmes ce qui est
        arrivé à chacun de nous, il puisse estre mieux
        asseuré de la verité.</p>
        <p>Alcidon alors respondit: Vous me commanderez tout ce qu’il, vous
        plaira, madame, et moy j’obeiray tousjours à ce que vous
        m’ordonnerez plus promptement et plus librement qu’il ne vous plaira
        pas de me le faire sçavoir. Mais il me semble que vous blessez
        beaucoup la prudhommie de ce grand druide quand vous dites qu’il aura
        plus de creance à mes paroles, quand je parleray de ce qui me
        touche, qu’aux vostres, estant tres-certain que vous sçavez
        mieux ce que je fais, et que je pense que moy-mesme; <pb n="92"/> que je ne
        fais ny ne pense rien que par vous. Et cela est si vray, que si vous
        aviez dit que ma vie fust une mort, je ne vivrois pas un moment, tant
        tout ce qui est de moy est soubmis à tout
        ce qu’il vous plaist d’ordonner.</p>
        <p>Adamas alors prenant la parole: Seigneur chevalier, dit-il, si
        j’estois autant amoureux de cette belle dame que vous l’estes, cette
        creance pourroit bien avoir quelque lieu; mais cela n’estant pas, il
        est certain que ce que vous me direz de vous-mesme me donnera plus
        d’asseurance de la verité. Et puisque sa discretion vous en
        donne l’authorité, vous ne devez point en faire de
        difficulté. – Comment, interrompit Daphnide, que je luy en donne
        l’authorité? Non seulement cela, mais de plus, je le luy
        ordonne, afin que, suivant ce qu’il dit, il ne puisse me desobeyr sans
        encourir le blasme d’une personne qu’il
        aime plus en parole qu’en effect.</p>
        <p>Alcidon alors, faisant une grande reverence: Ce tesmoignage, dit-il,
        est bien foible pour esgaler le desir que j’ay de vous obeyr; toutesfois il n’y
        aura jamais rien qui me fasse contrevenir à vos commandemens.</p>
        <p>Et lors il prit la parole de cette sorte:</p>
        <p>Je ne rediray point icy ce que cette belle dame a dit, ny moins veux-je
        entreprendre de m’excuser de ce qu’elle me blasme. Car je m’asseure
        qu’il se trouvera quelque lieu plus commode, avant que ce discours
        finisse, auquel je pourray luy remonstrer mes raisons et luy faire
        cognoistre la sincerité de mon affection, ou bien qu’elle me
        permettra, quand j’auray finy de raconter ce qu’elle m’ordonne, de me
        pouvoir deffendre, non pas contr’elle, mais seulement contre les
        mauvaises impressions qu’elle peut avoir receues de la calomnie dont je
        voys que mon innocence est accusée. Et par ainsi, reprenant le
        discours où elle ta laisse, je diray seulement que, quand sa
        response me fut donnée, et que de bouche je sceus par celuy que
        je luy avois envoyé ce qu’elle me mandoit, et qu’il ne tiendroit
        qu’à moy que je n’eusse le bonheur de la voir, jamais homme ne
        se creut plus heureux, ny ne fut plus content, ny plus satisfaict de sa
        fortune que moy. Cent fois je releus et rebaisay la lettre qu’elle
        m’escrivoit, et cent fois je me fis redire ce qu’elle me mandoit; et,
        à chaque fois, j’embrassois ce fortuné messager. Et parce
        que c’estoit un homme en qui je me fiois grandement et qui plusieurs
        fois m’avoir rendu preuve de sa fidelité (aussi, s’il n’eust
        esté tel, je ne l’eusse pas employé <pb n="93"/> à un
        affaire qui me touchoit si vivement), je lui faisois cent et cent
        demandes d’enfant, ne me pouvant saouler de luy faire dire si elle
        estoit aussi belle que je l’avois veue, si elle monstroit de m’aymer,
        et sur tout, s’il n’avoit point recognu qu’elle aymast quelqu’autre
        chose. Et quand il me respondoit selon mon desir, je l’embrassois avec
        un si grand transport, qu’il juroit ne m’en vouloir plus rien dire,
        puisqu’en luy faisant ces caresses, il craignoit que je ne
        l’estouffasse entre mes bras.</p>
        <p>Lorsque Thierry mourut, il laissa sa couronne, comme cette belle dame
        vous a desja dit, à son frere Euric, prince qui, pour ses
        grandes et vertueuses actions, acquit, par le consentement de chacun,
        le titre et le surnom de grand, et; qui sembloit avoir esté
        conservé par le Genie de la Gaule parmi tant de dangers, comme
        le seul des hommes capable de luy rendre et sa splendeur, et son repos.
        Or ce prince ne succeda pas seulement à la couronne de ses
        freres, mais aussi à leurs desseins et volontez, de sorte qu’il
        me prit en la mesme affection que Torrismond m’avoit fait paroistre,
        evenement qui est assez rare aux changemens des princes, de qui les
        successeurs peu souvent affectionnent ceux que leurs devanciers ont
        aimés. Toutesfois, plus pour mon bonheur que pour mon merite,
        j’eus cette fortune que, comme j’avois esté eslevé par
        Torrismond et maintenu par Thierry, je fus chery et favorisé du
        grand Euric, non plus comme enfant, mais comme homme en aage de luy
        pouvoir rendre le service auquel ses predecesseurs m’avoient
        obligé. Et la bonne volonté de ce grand roy m’avoit
        tellement rendu familier aupres de sa personne, qu’il y avoit fort peu
        de choses que je lui peusse celer, et moins ce qui estoit de l’amour
        que toute autre, parce que ce prince, encor qu’il fust grand en tout,
        surpassoit toutesfois tous ceux de son aage en courtoisie et en amour.
        Cette fois, ne pouvant ny ne devant esloigner son armée sans son
        congé, je pris le temps qu’il estoit seul en son cabinet,
        où apres un petit sousris:</p>
        <p>Seigneur, luy dis-je, trouverez-vous bon que je propose une entreprise
        que j’ai extremement à cœur, et qu’ensemble je vous supplie de
        me permettre de l’executer? – Alcidon, me respondit-il, vostre courage
        vous porte tousjours à ce qui est le plus dangereux, et je
        voudrois bien que vous fussiez meilleur mesnager de vous-mesme que vous
        ne l’avez pas esté jusqu’icy. Car, encore que la fortune se
        fasse paroistre amie en quelques occasions, si est-ce qu’une personne
        prudente ne doit pas la tenter <pb n="94"/> si souvent qu’il l’ennuye ou luy
        donne sujet de luy monstrer l’inconstance de son humeur. Toutesfois,
        dites-moy quelle est cette entreprise? Et d’autant que j’ay plus
        d’experience que vous, s’il y a apparence qu’elle se puisse faire, je
        le vous diray, ou bien je vous enseigneray comme elle devra estre
        disposée. – Seigneur, luy repliquay-je en sousriant, si c’estoit
        de Mars que cette entreprise despendist, je croirois bien recevoir de
        vous, en vous la proposant, l’instruction qu’il vous plaist me
        promettre; mais ne voulant en ce dessein qu’amour pour guide, amour,
        dis-je, qui est aveugle, et enfant, il n’y a pas d’apparence d’y
        demander l’ayde de votre prudence ny experience.</p>
        <p>Le roy, alors, en m’embrassant: Ny mesme en cela, dit-il, Alcidon, mes
        avis ne vous seront point inutiles, car, comme vous sçavez, je
        ne suis pas moins soldat d’Amour que de Mars.</p>
        <p>Et sur ce propos, me prenant par la main il ne me laissa en repos qu’il
        n’eust appris de moy le nom de Daphnide, et le lieu où je devois
        aller. II l’avoit souvent ouye nommer, mais il ne l’avoit jamais veue,
        et sçavoit fort bien, par le rapport qu’on luy en avoit fait,
        que c’estoit une tres-belle dame. Cela fut cause qu’au lieu de me
        distraire de mon dessein, il m’offrit, non seulement de m’y faire
        assister, mais de m’y accompagner luy-mesme. Et lorsqu’il vid que je
        n’y voulois point consentir, il m’ordonna d’y aller avec peu de
        personnes, mais sur des bons chevaux, et avec des gens qui n’eussent
        point de peur de peril, parce que d’y aller fort accompagné,
        c’estoit donner trop de cognoissance à l’ennemy de mon passage.
        Que surtout je ne sejournasse dans aucune ville ni bourg, mais que je
        me resolusse de marcher d’une traicte ou bien de repaistre dans quelque
        bois en cas de necessité. – Mais, me dit-il, souvenez-vous, si
        cette belle vous fait paroistre la bonne volonté, de ne perdre
        point l’occasion. Car outre que l’incommodité de la guerre vous
        empeschera de la voir fort souvent, et ainsi vous ne pourrez recouvrer
        les occasions perdues, encore faut-il que vous sçachiez qu’il y
        a une certaine heure en la volonté des femmes, que, si on la
        rencontre, on obtient tout ce qu’on leur peut demander, et au
        contraire, si on la perd sans s’en servir, jamais plus; ou pour le
        moins fort rarement, se peut-elle recouvrer. Apres ces conseils d’amour
        et plusieurs autres qu’il seroit trop long à
        raconter, il me donna congé de partir.</p>
        <p>Le chasteau de Lers, où Daphnide avoit choisi le lieu de nostre
        entreveue estoit situe sur le bord de ce grand fleuve du Rosne, <pb n="95"/>
        dans le Venaissin. Et à la verité, ç’avoit
        esté avec beaucoup de jugement que cette belle dame avoit fait
        cette eslection, parce que le seigneur de ce lieu-là estoit
        serviteur et officier du roy Euric, et le servoit en son armée
        en ce qui concernoit les machines de guerre, ayant commandement sur les
        catapultes, beliers et janclides et autres tels instrumens, et de plus
        estoit mon amy fort particulier. La femme de ce chevalier estoit, en
        quelque sorte, parente de Daphnide, si bien qu’il estoit presque
        impossible de choisir un lieu plus commode, n’y ayant qu’un seul mal:
        que, pour y aller de nostre armée, il falloit faire dix ou douze
        grandes lieues, et tousjours dans le pays de l’ennemy. Et quoique le
        peril fust grand, si est-ce qu’Amour, qui me commandoit ce voyage, me
        fit clorre les yeux à tous les dangers que je pourrois courre pour luy obeyr.</p>
        <p>Je prends donc avec moy celuy qui m’avoit apporté la response de
        cette belle dame, tant pour l’asseurance que j’avois en luy que pour me
        servir de guide, parce qu’il sçavoit fort bien tous les chemins
        de cette contrée, y ayant esté eslevé et nourry.
        Et afin d’obeyr à ce que le roy m’avoit commandé, je ne
        pris avec luy que deux autres chevaliers, et ainsi tous quatre, bien
        montez, nous nous mettons en chemin une heure apres disner, et, sans
        estre recognus de personne, car nous avions pris d’autres habits, nous
        commençons nostre voyage sous la faveur d’Amour, qui fut bien
        telle, qu’apres avoir marché le reste du jour et toute la nuict
        suivante, sur le lever du soleil, nous arrivasmes à Lers,
        où la maistresse du logis me receut avec tant de courtoisie que
        je creus au commencement qu’elle fust avertie du dessein qui me
        conduisoit. Mais, peu apres, je recogneus qu’elle n’en sçavoit
        rien, et que toute la bonne chere qu’elle me faisoit ne procedoit que
        de l’amitié qu’elle scavoit que son mary me portoit, car elle
        montra une trop grande curiosité de descouvrir le sujet de mon
        voyage. Cela fut cause que, pour le cacher mieux, je luy fis entendre
        que je marchois pour une affaire de tres-grande importance au service
        du roy, et que, n’osant aller de jour, de peur d’estre recogneu, je la
        suppliois de ne vouloir point dire mon nom et de commander que la porte
        du chasteau se tinst tousjours bien fermée, et que, la nuict
        estant venue, je partirois le plus secrettement qu’il me seroit
        possible. Elle, comme tres-advisée et tres-desireuse que le roy,
        avec lequel son mary estoit, fust bien servy, y donna tel ordre que
        fort peu de personnes sçavoient, dans sa maison <pb n="96"/> mesme,
        que je fusse Alcidon, et d’autant plus que
        j’avois changé de nom en entrant.</p>
        <p>Desja la moitié du jour estoit passée sans que
        j’ouïsse aucune nouvelle de cette belle dame, ou pour le moins, si
        le jour n’estoit pas tant advancé, il me sembloit bien, tant je
        trouvois l’attente longue, qu’il fust encores plus tard, et j’en avois
        une telle impatience qu’il estoit bien mal-aisé qu’elle ne fust
        recogneue, pour peu que ton eust de cognoissance de mon dessein. Apres
        avoir quelque temps supporté cette peine, le desir que j’avois
        de devancer par la veue le bonheur que j’esperois recevoir ce
        jour-Ià me fit monter au plus haut d’une tour, feignant de
        vouloir descouvrir le pays. II n’y eut petit hameau autour de nous,
        bois ny colline, de qui je ne demandasse le nom, ny isle dans le Rosne,
        ny rocher, de qui je ne m’enquisse, me semblant de mieux couvrir mon
        inquietude. Mais rien ne me pouvoit contenter, quoique cette vertueuse
        dame fist veritablement tout ce qui luy estoit possible
        pour me rendre ce sejour moins ennuyeux.</p>
        <p>Enfin, apres une longue et tres-longue attente, et lorsque je
        commencois de desesperer de mon bien, je vis venir un chariot du
        costé par où je scavois qu’elle devoit arriver, et le
        montrant à ceste honneste dame, elle demeura quelque temps
        à le considerer. En fin, s’estant un peu approchée, elle
        se tourna vers moy: Si je ne me trompe, me dit-elle, ce chariot vient
        icy, et si c’est celuy que je juge, vous y verrez l’une des plus belles
        filles de cette contrée. – Et qui est-elle? luy respondis-je
        assez froidement. – Je ne scay, me dit-elle, si vous l’avez jamais veue
        avec sa mere en la Cour du roy Torrismond, mais si cela est, je
        m’asseure que vous vous souviendrez bien de son nom. Car, encore
        qu’elle soit ma parente, je ne laisseray de dire, avec verité,
        qu’il n’y avoit rien de plus beau qu’elle, encore qu’elle ne fust en ce
        temps-là qu’une enfant. C’est, continua-t’elle, la jeune Daphnide.</p>
        <p>A ce mot, je fis semblant de ne m’en souvenir que fort peu. Et puis
        tout à coup: Si fait, si fait, luy dis-je, je m’en souviens:
        elle avoit son pere et s mere, avec laquelle elle demeuroit, car elle
        n’estoit pas des filles de la royne. – Elle n’en estoit pas, dit-elle,
        pour un sujet que peut-estre vous n’aurez pas sceu, car vous estiez
        trop jeune; mais en effet c’estoit- une pure jalousie de la royne, qui
        avoit opinion que Torrismond la vist de trop bon œil; et toutesfois je
        vous assure qu’en ce temps-là ce n’estoit qu’une enfant, comme
        vous jugerez bien lorsque vous la verrez, <pb n="97"/> car il n’y a rien de
        si jeune qu’elle est encore. – Comment? luy dis-je, madame, je vous
        supplie que je ne la voye point, de peur que je ne sois descouvert, et
        que mon entreprise ne soit rompue. Car si cela arrivoit, outre la
        fortune que je courrois, encore feroy-je un fort mauvais service au roy
        mon maistre, qui pretend faire un grand effect sur ses ennemis par ce moyen.</p>
        <p>Elle respondit alors que je n’eusse point de crainte de cela, tant
        parce que Daphnide, à sa priere, le tiendroit secret, que parce
        que son pere, comme je sçavois, estoit si affectionné
        serviteur du roy qu’elle n’avoit garde d’y faillir. Moy, qui mourois
        d’envie de la voir, je feignois toutesfois de me laisser emporter
        à cette persuasion et en fin, je luy dis: Je suis tant
        serviteur de toutes les dames que je ne me puis imaginer qu’il y en ait
        une seule qui me vueille faire mal. Et puis, estant si belle que vous
        me dites, je ne croiroy jamais qu’il m’en puisse advenir un plus grand
        que de ne la voir point. A ce mot, on vid que le chariot prenoit le
        chemin de la porte, qui nous assura que c’estoit elle. Et la maistresse
        du logis, toute resjouye de si belles hostesses, me prenant par la
        main, me dit: Ne vous plaist-il pas que nous l’allions recevoir? -
        Allons, luy dis-je en sousriant, allons nous remettre entre ses mains.
        Peut-estre que cette soubmission nous garantira mieux que la
        resistance, puisque c’est ainsi que les ames genereuses sont
        surmontées plus aisément.</p>
        <p>Avec semblables discours, nous donnasmes presque le loisir à ces
        belles dames d’entrer dans la basse-cour du chasteau, où la
        maistresse du logis les alla recevoir et leur disoit à l’oreille
        l’hoste qu’elle avoit chez elle et qu’elles sçavoient y estre
        aussi bien qu’elle-mesme. Je dis: elles, parce qu’avec la belle
        Daphnide, il y avoit deux de ses sœurs, fort belles, mais non
        toutesfois approchantes à la beauté de ceste belle dame.
        Quant à moy, j’estois retiré dans une salle basse,
        d’où je faisois semblant de n’oser sortir pour n’estre apperceu,
        mais il fut tres à propos, pour ne descouvrir ma passion, que je
        fusse seul à leur arrivée, parce que j’estois de sorte
        transporte, qu’il eust esté bien mal-aisé qu’on ne s’en
        fust apperceu, pour peu qu’on eust voulu remarquer mes actions, et
        mesme quand elles commencerent de sortir lu chariot. Car la premiere
        qui mit pied à terre me sembla si belle, et il y avoit si
        long-temps que je n’avois veu Daphnide, que j’advoue- que Je disois en
        moy-mesme: C’est celle-cy. Puis voyant la seconde plus blanche encore
        et plus belle, je me reprenois, et me sem- <pb n="98"/> bloit que c’estoit
        celle-là. Mais je ne demeuray pas long-temps en ceste erreur.
        Car, incontinent apres, ceste belle dame se fit voir, qui me ravit de
        telle sorte que je ne sçay ce que j’eusse fait, si j’eusse
        esté en lieu où il m’eust fallu contraindre. Mais les
        ceremonies qu’elles firent ensemble à leur rencontre et les
        baisers qu’elles se donnerent furent cause que j’eus le loisir de me
        remettre un peu. Si bien que, quand elles entrerent dans le logis, je
        m’estois tellement rasseuré, qu’apres les avoir saluées,
        je peus dissimuler mon émotion, et lors, m’adressant à
        celle qui d’abord avoit repris sur mon ame toute l’autorité
        qu’elle y souloit avoir, et plus grande encore, je luy dis: Madame,
        puisque la fortune l’a voulu ainsi, j’advoue que je suis votre
        prisonnier. – Seigneur chevalier, me respondit-elle fort haut, nous ne
        refusons point cet advantage sur vous. Mais nous aimerions mieux que
        nostre merite nous l’eust acquis que nostre fortune. – Vostre merite,
        repliquay-je, vous en peut donner de beaucoup plus grands, et la
        fortune vous donne celuy-cy, comme estant trop peu de chose pour vostre
        merite. – Si ay-je cru autrefois le contraire, dit-elle d’une voix plus
        basse, lors que vous me faisiez ces mesmes asseurances, mais avec des
        paroles qui monstroient plus de sincerité que celles dont vous
        usez maintenant. – En ce temps-là, respondis-je, la presomption
        de la jeunesse me persuadoit ce que je vous disois. Mais maintenant que
        j’ay plus de connaissance de ce que je vois, j’en parle aussi avec plus
        de verité. Que si toutesfois vous voulez qu’il soit ainsi, il
        faut dire que justement la fortune vous redonne ce qui estoit
        desjà à vous. – Cela, adjousta-t’elle en sousriant, n’est
        pas sans difficulté. Cependant, pensez de quelle sorte vous
        payerez votre rancon pour sortir de nos mains. Car il ne faut point que
        vous esperiez d’avoir liberté par autre moyen. – Le prix de ma
        rançon, repliquay-je, pour excessif qu’il soit, ne me scauroit
        estre si difficile à trouver, qu’à faire prester
        consentement à mon cœur de vouloir sortir de vos mains. – Eh
        quoy! dit-elle en sousriant, vous vous souvenez encore de l’escole du
        roy Torrismond, et des propos dont vous souliez entretenir les dames en
        ce temps-là. – Aussi, luy disje le dois-je faire avec vous, puis
        que, vous aussi, vous usez des mesmes yeux et des mesmes beautez dont
        vous souliez vaincre tous ceux qui vous osoient regarder. – Je pensois,
        respondit-elle, que des personnes toutes de fer et de sang, comme sont
        ceux qui suivent le roy Euric, ne parlassent que de meurtre et de
        carnage. Mais, à <pb n="99"/> ce que je vois, partout où est
        Alcidon, il est tousjours Alcidon, c’est à dire la mesme
        courtoisie et la mesme civilité.</p>
        <p>A ce mot, elle entra dans la salle avec toute la compagnie.</p>
        <p>Les premieres ceremonies estans passées, nostre courtoise
        hostesse nous faisant apporter des sieges, je croys que, par
        civilité et non pour autre dessein, elle m’en fit donner un
        aupres de Daphnide, un peu reculé du reste de la compagnie, de
        sorte que, me voyant en lieu où je pouvois parier plus
        librement, et l’affection et mon devoir me convierent d’entrer sur les
        remerciemens pour la faveur que je recevois d’elle en ceste entrevue.</p>
        <p>Mais lorsque je voulus ouvrir la bouche, elle m’interrompit avec un
        visage severe, et, me mettant la main sur les miennes, elle me dit:
        Vous ne devez pas croire, Alcidon, que vous me soyez obligé de
        ceste visite, car je ne la vous ay accordée que pour vous punir,
        sçachant bien que, pour peu que vous m’ayez aimée en mon
        enfance, vous mourrez maintenant d’amour, me voyant telle que je suis.
        C’est veritablement le sujet qui m’a fait prendre la peine de venir
        icy, je veux dire pour vous chastier, et non pas pour vous gratifier.
        Car puisque vous vous estes rendu tant indigne des faveurs que vous
        avez receues de moy, j’ay voulu esprouver si les chastimens vous
        feroient mieux recognoistre et ce que vous me devez, et ce que vous
        vous devez à vous-mesme. Vous semble-t’il, oublieux que vous
        estes, que ceste beauté que vous voyez devant vous merite, ayant
        esté aimée par vous, et mesmes ayant eu tant de
        tesmoignages de sa bonne volonté, vous semble-t’il, dis-je,
        qu’elle merite d’estre mise en oubly, et que deux ans se soient
        escoulez sans que vous en ayez eu memoire? Pensez-vous, infidelle,
        qu’un silence si long puisse estre excusé par les incommoditez
        et les miseres du temps, et qu’il n’y ait ny rigueur ny cruauté
        de guerre qui me puisse persuader que ce ne soit un defaut d’affection,
        et non pas d’occasion? Je sçay bien que, si je le vous permets,
        vous ne manquerez pas d’excuse, et qu’il ne tiendra qu’à; moy
        que je ne croye que ce silence est un tesmoignage de vostre affection,
        parce que je sçay bien que c’est l’ordinaire de ceux qui ayment
        for peu, de dire beaucoup; mais je vous deffends de parler, non pas
        que je craigne que vous me persuadiez ce que vous dites (je suis assez
        resolue à ne vous croire point), mais parce que je ne veux pas
        mesme que vous ayez ce contentement de dire devant moy quelque chose
        qui vous soit si agreable que vous seroient les excuses dont vous
        useriez en cette occasion. Par là <pb n="100"/> vous cognoistrez que
        cette vue, de laquelle vous pensez m’estre obligé, ressemble au
        sucre empoisonné, qui, avec sa douceur, ne laisse de donner la mort.</p>
        <p>Je voulus respondre, mais je n’ouvris pas si tost la bouche qu’en
        m’interrompant, elle me dit: Et quoy! Alcidon, vous vous souciez
        aussi peu de me desobliger en ma presence que vous avez fait en mon
        absence? Ce n’est pas le moyen de vaincre Daphnide. – Que vous
        plaist-il donc, luy dis-je, que je fasse? – Souffrez, dit-elle, et
        taisez-vous. C’est ainsi que, par le silence, se doit expier le
        peché de votre silence. A ce mot, je me tus pour luy obeyr,
        monstrant toutesfois par mon visage combien je souffrois de peine de ne
        pouvoir parler en ma defense. Elle, au contraire, monstrant un œil plus
        favorable, apres s’estre tué quelque temps, reprit ainsi la parole:</p>
        <p>Cette Daphnide que vous voyez devant vous, oublieux Alcidon, c’est
        celle-là mesme à qui vous fistes les premiers serments de
        fidelité, et qui, la premiere aussi, vous donna la foy, que vous
        luy demandastes, de vous aimer autant qu’elle vivroit. C’est
        celle-là de qui vous avez si souvent mouillé la main de
        vos larmes encores innocentes, lors qu’elle faisoit semblant de ne vous
        croire pas, ou qu’elle estoit un peu lente à vous respondre avec
        d’aussi grandes asseurances de bonne volonté que celle que vos
        paroles lui donnoient. Mais elle se peut bien dire aussi, à
        vostre confusion, qu’elle est la seule qui a sceu conserver sans tache
        la foy qu’elle vous avoit donnée, puis qu’encore qu’elle ait eu
        tant d’occasions de vous laisser, que dis-je? laisser, mais de vous
        hayr, elle a toutesfois tousjours continué de vous aimer, et de
        cherir en son ame les agreables asseurances que vous luy aviez
        données. Et quoy qu’elle ayt eu tant de subject de se desabuser,
        jamais son cœur n’y a peu consentir, ayant resolu de plustost quitter
        la vie, que les gages si chers que vous luy aviez donnés de
        vostre amitié. Ces yeux, qui ont esté si souvent
        idolatrez par le jeune Alcidon; sont tesmoins qu’encores qu’ils en
        ayent esté privez si longuement, ils n’ont jamais veu tarir la
        source de leurs larmes, quand je me suis si souvent ressouvenue de
        nostre enfance et de vos jeunes promesses, que je voyois si trompeuses,
        lors qu’en tant d’années, ou plustost de siecles, vous n’avez
        pas eu memoire d’une personne à qui vous aviez promis un eternel
        souvenir Oyez, Alcidon, oyez quelle a esté ma vie, depuis la
        mort de ce grand roy, a qui vous et moy avions tant d’obligation, et
        vous <pb n="101"/> jugerez que vous estes le plus injuste de tous ceux qui
        vivent, et que vostre silence vous auroit rendu indigne de
        l’amitié de toute sorte de personnes, si mon affection n’estoit
        encore plus grande que votre offence.</p>
        <p>Alors elle commença de prendre depuis le commencement de nostre
        separation jusques a cette entre-vue, ne laissant en arriere une seule
        occasion où elle avoit peu sçavoir de mes nouvelles, pour
        me reprocher l’oubly dont elle m’accusoit. Et, au contraire, pour me
        tesmoigner la memoire qu’elle avoit eue de moy, elle me raconta presque
        tout ce qui m’estoit arrivé de plus remarquable; et lorsqu’elle
        eut longuement continué, et que veritablement je demeurois
        estonné qu’elle en sceust tant de particularitez: Vous estes
        esbahy, me dit-elle, que je vous raconte de cette sorte vostre vie,
        mais si vous eussiez esté tel que vous deviez estre, c’eust
        esté par vous que je l’eusse apprise, non pas par quelque autre,
        et, par ainsi, ce qui est maintenant tesmoignage du deffaut de vostre
        amitié, l’eust esté de la durée de vostre
        affection, parce que le soing que vous eussiez fait paroistre de
        sçavoir de mes nouvelles et de me donner des vostres, eust
        esté un aussi glorieux tesmoing de vostre amour, que vostre
        silence a esté un signe honteux de vostre oubly.</p>
        <p>Elle continua de ceste sorte en ses reproches, et à me raconter
        sa vie et la mienne, plus d’une heure durant, sans que jamais elle me
        permist d’ouvrir la bouche pour ma deffense, ny pour luy respondre. En
        fin, cette orgueilleuse beauté pensant avoir tiré assez
        de preuves de la puissance qu’elle avoit sur moy, changeant tout
        à coup de visage et de parole: Maintenant, me dit-elle,
        Alcidon, je vous permets de parler, me contentant de vous avoir
        osté la parole deux heures durant en me voyant, en eschange de
        deux ans que, volontairement, vous avez esté muet pour moy en
        mon absence. – C’est bien, luy dis-je en sousriant, user d’une grande
        bonté que de changer les années en des heures. – Je
        l’advoue, me repliqua-t’elle, mais c’est d’autant que la faute que vous
        avez commise est telle, qu’aussi bien ne sçauroit-elle estre
        esgalée par quelque grandeur de supplice que l’on vous peust
        donner, et qu’aussi bien je me veux montrer autant pitoyable envers
        vous que vous me reconnaissez maintenant puissante à vous punir
        si je le voulois. – Madame, luy dis-je alors, que je baise vos belles
        mains pour remerciment de tant de faveurs et de graces que vous me
        faictes! Si je n’avois peur qu on ne s’en apperceust, <pb n="102"/> je me
        jetterois à vos pieds, pour vous tesmoigner combien je
        reçois de bon cœur l’honneur que vous me faites. Mais, ne
        l’osant pas, vous recevrez la volonté que j’en ay, au lieu de
        ceste soubmission. Et pour ne point contredire le jugement que vous en
        avez faict, j’advoue, ma belle dame, la faute dont vous m’accusez. Mais
        si vous me permettiez de vous dire, non pas pour ma deffence, mais pour
        la verité seulement, l’occasion qui m’a rendu muet, peut-estre
        jugeriez-vous que je serois aussi-tost digne de louange que de blasme.</p>
        <p>- Maintenant, dit-elle, que je vous ay pardonné, et donné
        permission de parler, vous pourrez dire tout ce qu’il vous plaira, et
        Dieu vueille que vous ayez de si bonnes raisons, que je puisse estre
        persuadée que vous m’avez tousjours aimée comme vous
        m’aviez promis. – Je diray donc, continuay-je, qu’ayant reçu
        l’extreme desplaisir que vous pouvez bien penser que je ressentis par
        la mort de ce maistre qui m’avoit tant aimé, relevé par
        ses faveurs presque par dessus l’envie de ceux de mon aage, je jugeay
        que j’offencerois grandement sa memoire, et que cette offence seroit
        avec raison estimée ingratitude, si je souffrois que quelque
        petite espece de contentement s’approchast seulement de mon ame. Tant
        s’en falloit que je deusse ny rechercher, ny recevoir-les grands
        plaisirs, ou les grandes joyes! Si vous avez creu quelquefois que le
        jeune Alcidon ait aimé passionnément la belle Daphnide,
        vous me ferez bien l’honneur, madame, de croire aussi que le
        contentement de savoir de ses nouvelles devoit estre l’un des plus
        grands qu’il peust recevoir en ce temps-là. Mais puis qu’en ce
        temps de dueil, nous ne permettons pas mesme à nostre corps de
        s’habiller autrement que de noir, pour ne mettre rien autour de nous
        qui ne tesmoigne, et ne nous represente nostre tristesse, à plus
        forte raison ce triste et desolé Alcidon devoit-il pas, pour
        esloigner toute resjouyssance de son ame, se priver de ce contentement
        et de tout celuy qui luy pouvoit venir de vous, qui estes tout son bien
        et toute sa felicité? J’esleus donc, pour satisfaire á
        mon devoir et à mon affliction, de m’interdire l’honneur de vos
        nouvelles, afin de ne voir ni n’ouyr rien qui me peust divertir de ma
        tristesse. Mais Amour sçait, et ce miserable cœur aussi, qui
        vous aime ou plustost qui vous adore, si de tous mes plus cuisants
        ennuis, il y en a eu un seul qui luy ait esté plus sensible que
        celuy de se voir esloigné de vostre presence et de vostre
        memoire. Et deux choses principalement vous le doivent tesmoigner. La
        pre- <pb n="103"/> miere, que si ce n’estoit la passion que j’ay pour vous,
        l’aage où je suis ne me permettroit pas de vivre comme j’ay
        fait, solitaire et sans amour, parmi un si grand nombre de belles
        dames. Et l’autre, qu’aussi tost que le temps, par ses diverses
        revolutions, a guery en quelque sorte l’extréme regret que la
        perte que j’avois faite m’avoit donné, la continuelle
        pensée que j’avois de vous ne m’a laissé jamais en repos,
        que je n’aye eu l’honneur de vous voir, sans que le danger des chemins
        et sans que l’esloignement du grand Euric, qui ne cede point envers moy
        à la bonne volonté que Torrismond m’a fait paroistre,
        m’en ayt peu empescher. Me voicy donc, madame, à vos pieds, pour
        vous resigner toutes mes affections et toutes mes pensées, et
        pour vous supplier de les recevoir, non pas comme un present nouveau ou
        une nouvelle acquisition, mais comme une chose qui est vostre,
        dés qu’encore enfant, mon destin, mon maistre et mon
        cœur me donnerent à vous.</p>
        <p>- Je reçois, me dit-elle avec un visage assez riant, je
        reçois vostre excuse, comme on fait d’un mauvais payeur le
        payement d’une debte, quoique la monnoye soit un peu legere, et je veux
        croire ce que vous me dites, à condition que jamais à
        l’advenir vos actions ne me donneront sujet d’en douter.</p>
        <p>Lorsque je voulus luy respondre, je fus interrompu par la maistresse du
        logis, qui nous vint advertir qu’il estoit heure de souper. Nous
        remismes donc le reste de notre discours aprés le repas, qui ne
        fut pas si tost finy que, feignant par civilité de vouloir
        entretenir l’une de ses sœurs, elle s’approcha de nous, et, m’ayant un
        peu separé des autres, nous reprismes les mesmes devis que nous
        avions laissez, mais avec tant de contentement pour moy, que j’advoue
        n’en avoir jamais eu auparavant un plus grand. Une partie du soir se
        passa de cette sorte. En fin, l’heure du repos nous contraignant de
        nous separer, nous advisasmes qu’il n’y avoit pas grande apparence,
        pour une entre-veue si courte, d’y avoir faict un si dangereux voyage,
        outre que nous prevoyions bien qu’il seroit mal-aisé de nous
        revoir de longtemps. Et toutesfois, estant contrainte de partir le
        lendemain pour ne donner soupçon à nostre hostesse, nous
        fusmes longuement en peine de choisir quelque lieu qui fust commode. En
        fin elle me dit, mais avec une parole assez douteuse: Je ne voudrois
        pas, Alcidon, vous mettre en danger, mais, puisque vous m’en pressez si
        fort, je vous diray bien que j’ay une sœur mariée à cinq
        ou six lieues d’icy, où notre entrevue se pourroit bien faire,
        si ce n’estoit <pb n="104"/> que mon beau-frere est fort ennemy du roy
        Euric, et toutesfois s’il n’y avoit encore que cette difficulté,
        nous y pourrions remedier, mais vous diriez que c’est par malheur qu’il
        s’y faict une grande assemblée pour le mariage d’une de ses
        sœurs. Et voyez comme toutes choses nous sont contraires: je ne pense
        pas qu’en toute cette province il y ait un seul
        chevalier qui ne soit ennemy du roy, votre maistre.</p>
        <p>J’advoue, mon pere, que je trouvay ce dessein un peu dangereux. Mais,
        quand je me representois qu’il n’y avoit que ce moyen d’estre
        auprés de ceste belle dame, je ne trouvois point de perit qui ne
        fust moindre que celuy de son esloignement. Cela fut cause que je luy
        respondis que jamais le danger ne seroit ce qui me feroit perdre une
        heure de sa veue, pourveu qu’elle me le commandast; que seulement je
        la suppliois de me faire guider, et de donner ordre que, quand je
        serois dans le logis, je ne fusse veu de personne. Car je m’asseurois
        que, sous son favorable commandement, il n’y auroit rien qui me peust nuire.</p>
        <p>Avec cette resolution, nous nous separasmes, et, le matin, m’ayant
        laissé un des siens qui luy estoit tres-fidelle, elle partit
        sans que j’eusse l’honneur de la voir, expres pour oster tout
        soupçon à notre hostesse, et pour avoir plus de loisir
        à pourvoir à ma seureté. Quant à moy, je
        partis sur les trois heures du soir avec ma guide, apres avoir fait les
        remerciements à mon hostesse, ausquels sa courtoisie m’avoit
        obligé. Je ne raconteray point icy la fortune que je courus par
        les diverses rencontres que nous fismes, parce qu’Amour me garantit de
        tout mal, monstrant assez par là qu’il commande aussi bien au
        dieu Mars qu’à tous les autres.</p>
        <p>Le lieu où je fus conduit estoit bien l’un des plus solitaires
        de toute cette contrée, et tel qu’il falloit veritablement pour
        cacher les entreprises d’un amant. Le long de ce grand fleuve du Rosne,
        on trouve un grand nombre de belles villes qui semblent prendre plaisir
        de se mirer dans ses ondes, et de contraindre, en plusieurs endroits,
        la furie de sa course. Mais l’une des plus belles et des mieux
        peuplées, c’est Avignon, à cinq ou six lieues de
        laquelle, du costé d’orient, s’estend une vallée, qui,
        pour estre close de trois costez par des hautes colines et de grands
        rochers, fut au commencement appelée Val-Close, et enfin, par
        corruption du langage, duquel le vulgaire ignorant est tousjours le
        maistre, elle fut nommée Vaucluse. Du bout de cette
        valée, et sous les pieds de certains grands et espouventables
        rochers, sourd une fontaine <pb n="105"/> merveilleuse qui donne
        commencement à la riviere de Sorgues, qui, fort peu loing de
        là, se separant en deux bras, faict comme une petite isle
        où est située la maison où je devois aller, et
        qui, pour estre assise entre ces deux ruisseaux, et environnée
        de leurs claires ondes, a pris le nom de l’Isle. Le lieu d’où
        ceste fontaine sort est, à la verité, pour sa solitude,
        en quelque sorte venerable, mais un peu horrible, pour les rochers qui
        y sont tout à l’entour, et pour ce, fort peu frequenté
        des personnes. Et ce fut là où ma guide me fit mettre
        pied à terre et laisser tous ceux qui estoient venus avec moy,
        qui le firent avec un grand regret, et par mon commandement. De cette
        source jusques à l’Isle, il y a un peu plus d’un quart de lieue,
        traicte que je fis avec d’autant plus d’incommodité que je
        marchois à pied et de nuict, et avec des doutes et des
        incertitudes si grandes qu’Amour faisoit bien paroistre en moy que, non
        seulement il est aveugle, mais qu’encores il oste la veue à tous
        ceux qui sont à luy. En fin nous parvinsmes, sur les huict ou
        neuf heures du soir, à I’entrée du jardin de ceste
        maison, où, quoy qu’on m’eust promis que je trouverois la porte
        ouverte, elle estoit toutesfois fermée, et encore demeura
        longtemps à s’ouyrir depuis que nous eusmes fait le signal.</p>
        <p>Jugez, sage Adamas, quelles pensées, en ce temps-là, me
        pouvoient passer par l’esprit, et si, quelque temps aprés que
        j’ouys mettre la clef dans la serrure, je n’avois point d’occasion de
        douter que Mars ne se presentast à cette porte au lieu de Venus.
        Toutesfois Amour, plus fort encore que toute autre passion, me faisoit
        resoudre à tous les pires evenemens qui me pouvoient menacer. En
        fin, estant en cette peine, la porte s’ouvre, et d’abord se presente
        à mes yeux une belle dame vestue comme on a accoustumé de
        peindre la déesse Diane: les cheveux espars, le sein et les
        espaules descouvertes, la manche retroussée par dessus le coude,
        les brodequins dorez en la jambe, le carquois sous l’aisselle et l’arc
        d’yvoire en la main gauche. Je fus ravy la voyant si belle, et
        estonné la trouvant en cet habit. Mais je sceus depuis qu’elle
        s’estoit ainsi déguisée en Diane, á cause de la
        conformité de son nom, pérce qu’elle se nommoit Delie,
        qui est l’un des noms de Diane, et pour danser ce soir avec ses sœurs
        et d’autres jeunes dames qui estoient venues pour honorer ceste grande assemblée.</p>
        <p>D’abord qu’elle me vid: Entrez, me dit-elle, me prenant par la main,
        entrez, chevalier, et venez esprouver cette perilleuse advanture sous
        la conduite de Diane. Je luy respondis: Sous la <pb n="106"/> faveur d’une
        telle déesse, il n’y a rien que je n’entreprenne. – Les
        entreprises quelquefois, dit-elle, semblent fort aisées au
        commencement, qui aprés se trouvent bien difficiles; et prenez
        garde que celle où vous vous mettez ne soit de cette
        qualité. – Si celle-cy n’estoit grande, repliquay-je, je ne
        fusse pas venu de si loing pour m’y esprouver. – Je suis bien aise, me
        dit-elle, de vous voir en cette resolution, et sçachez qu’Amour
        et la fortune aident à une ame courageuse. Et pour vous monstrer
        combien je desire de vous voir venir a bout de ce que vous entreprenez,
        je vous donne sauf-conduit pour tout ce qui est en cette maison
        enchantée, sinon pour les yeux de votre maistresse et de cette
        Diane qui parle à vous. – J’accepte, luy dis-je, cette asseurance.</p>
        <p>Et en disant ce mot, je mis le pied sur le sueil de la porte, et, luy
        baisant la main: J’accepte, luy dis-je, encore un coup, cette
        asseurance limitée, car de penser qu’il y en aye quelqu’une qui
        me puisse deffendre, ou des yeux de ma maistresse, ou des vostres, ce
        seroit estre trop ignorant de leur pouvoir. Et ce ne seroit pas un
        moindre defaut de courage d’en demander pour ne mourir, en voyant tant
        de beautez, puisqu’il n’y a point de mort plus glorieuse; ny point de
        trespas plus desirable. – Or bien, dit-elle, avant que vous sortiez de
        cette advanture, nous verrons quelle sera votre fortune et quel votre
        courage. Cependant ne laissez d’entrer céans, ô vaillant
        chevalier, mais aux conditions de ceux qui ont accoustumé d’y
        entrer. – Et quelles sont-elles? luy dis-je. – Vous les
        sçaurez, me respondit-elle, quand vous y serez. – Et quoy, luy
        dis-je, faictes-vous difficulté de les declarer de peur de
        m’estonner? Vous vous trompez, belle Diane, car je la veux esprouver
        à quelque condition que ce puisse estre, pourveu qu’il n’y en
        ait point qui contrarie à l’affection que j’ay vouée
        à ma maistresse. A ce mot, j’entray dedans tout seul, et elle
        referma la porte, et celuy qui m’avoit conduit
        retourna dans les rochers de Vaucluse.</p>
        <p>Me voilà donc tout seul avec Delie dans ce jardin et faut que
        j’advoue qu’elle s’estoit tellement advantagée par ce bijarre
        habit, qu’elle se pouvoit dire fort belle et qu’un cœur qui n’eust
        point esté préoccupé eust trouvé assez de
        sujets en elle pour bien aimer. Et parce qu’elle vid que je demeurois
        muet à la considérer, pensant que ce fust d’impatience de
        n’aller point assez promptement vers la belle Daphnide, elle me dit en
        sousriant: Et quoy! Don Chevalier, avez-vous eu tant de hardiesse
        à l’en- <pb n="107"/> trée de ce lieu, pour monstrer si peu
        de courage maintenant à parachever cette advanture? – Et quel
        deffaut, belle Diane, luy dis-je, remarquez-vous en mon courage, pour
        me le reprocher? Que faut-il que je fasse et contre qui me faut-il
        esprouver, pour monstrer ma valeur? – Comment, respondit-elle, en
        mettant une main sur le costé, n’avez-vous point devant vous un
        assez fier et courageux ennemy pour vous faire mettre la main aux armes
        ? – J’advoue, luy dis-je belle déesse, que vous estes un fier et
        tres-dangereux ennemy, pour une personne qui auroit un cœur. Mais
        certes, contre moy, vos armes seront bien vaines, qui m’en suis
        privé pour le donner à cette Daphnide qui le possede il y
        a si long temps. De sorte que s’il ne me revient autre profit de ma
        perte, j’auroy pour le moins celuy-cy, qu’elle me garantira de
        l’outrage qu’à ce coup je pourrois recevoir de vos yeux. – Et
        quoy! me dit-elle, je n’ay donc point d’esperance de pouvoir gagner
        quelque chose en vous? – Vous pouvez, luy respondis-je, esperer de
        gagner en moy tout ce qui est à moy. – Vous voulez dire,
        reprit-elle, toute autre chose, sinon vostre cœur. Et bien! Alcidon,
        vous n’estes pas encore reduit à la bonne foy, mais avant que
        vous eschappiez de mes mains, je vous feray parler d’un autre langage.
        J’en ay bien veu d’autres, qui, au commencement, disoient comme vous,
        et qui toutesfois, avant que le combat fust achevé, trouvoient
        bien un cœur pour payer leur rançon, se donnant volontairement
        pour vaincus. – Ceux-là, respondis-je, ou ne l’avoient que
        preste, ou, s’ils l’avoient donné, la desroboient pour le vous
        redonner. Mais cela, ne peut advenir en moy, qui ne l’ay pas seulement
        donné, mais la volonté, l’ame et la vie aussi. Et si vous
        aviez du courage, vous qui me reprochez d’en avoir si peu, vous ne
        voudriez pas esprouver votre valeur ny vostre force contre une personne
        sans deffence, comme je suis; ou bien si, en toute façon, vous
        desirez d’essayer la force de mes armes, vous me devriez conduire
        où estmon cœur, afin, qu’alors, sans supercherie, vous fissiez
        sur moy la preuve de ce que vous valez. Mais certes, maintenant, quel
        honneur sera le vostre de vaincre une personne desja vaincue? II sera,
        ô belle Diane, tout tel que si vous donniez des coups de lance
        à celuy qui seroit desja mort, qui est proprement blesser d’autres blesseures.</p>
        <p>Je vous entends bien, me dit-elle; vous voudriez que je vous menasse
        promptement vers Daphnide; mais ne croyez point, <pb n="108"/> Alcidon,
        que nostre inimitié soit si cruelle, que je ne l’eusse desja
        faict, s’il eust esté temps. Voyez-vous, dit-elle alors, ceste
        fenestre où il y a des ballustres qui se jettent un peu en
        dehors; c’est celle-là de la chambre de Daphnide. Quand il sera
        temps que vous y alliez, on y mettra un flambeau pour nous en advertir.
        Mais asseurez-vous que, si vous avez de la peine icy vostre maistresse
        n’en a pas moins où elle est, à se demesler de tant
        d’importuns qui, comme de fascheuses mouches, lui s’ont continuellement
        à l’entour, et mesme de son beau-frere, qui, pensant luy faire
        plaisir, ne bouge d’auprés d’elle. Mais, pour peu que soyez
        honneste homme, vous ne vous ennuyerez pointen ma compagnie, car il y
        en a plusieurs qui m’ont asseurée que, quand je voulois, elle
        n’estoit point trop desagreable. Et je suis en humeur de traicter avec
        vous de telle sorte que, ce que vous ne voudrez pas faire de bonne
        volonté, je le vous feray faire de force. Je yeux dire qu’en
        despit que vous en ayez, je vous veux empescher de vous ennuyer. – II
        faut confesser encore un coup, luy dis-je, qu’il est impossible d’avoir
        un cœur, et ne vous point aimer. Car, belle Delie, il y a en vous tant
        de perfection que, de quelque costé qu’on vous regarde, on y
        rencontre de tres-grands sujets d’amour. – Vous pensez tousjours, me
        dit-elle, eschapper de mes mains avec ceste excuse; mais, avant que
        nous nous separions, je vous en feray bien trouver un. Et si cela
        advient, que direz-vous, Alcidon? – Je diray, repliquay-je que vous
        faites des miracles, ce qui ne doit point estre trouvé estrange,
        puisque, votre beauté égalant la puissance des plus,
        grands dieux, il vous doit estre aussi bien permis d’en faire
        qu’à eux. Mais me permettez-vous de parler librement? – Je vous
        en supplie, me dit-elle, car vous voyez bien comme je fais. – Je diray
        donc, continuay-je, belle Diane, qu’il est vray que la lune est le plus
        beau flambeau qui reluise maintenant au ciel (et de fortune alors la
        lune esclairoit), et s’il n’y avoit point de soleil, ne faudroit-il pas
        dire que ce seroit le plus bel astre de tous? – Je l’arroue, respondit
        Delie, mais que voulez-vous entendre par là? – Je veux dire,
        repris-je, que de mesme la belle Diane, à qui je parle, seroit
        la plus belle du monde, si elle n’avoit point de sœur, et qu’il n’y a
        que cela qui l’empesche d’emporter ce tiltre par-dessus toutes les plus
        belles dames. – Si j’avois, dit-elle, une créance aussi facile
        à vous adjouster foy, que j’ay d’ambition d’estre cette belle de
        qui vous parlez, je vous promets, dit-elle, chevalier, par cet arc et
        par ces fleches, que si <pb n="109"/> je ne pouvois la tuer de ma main,
        pour le moins je l’empoisonnerois, ceste sœur qui m’empesche ce prix de
        beauté. Mais j’ay grand peur que, si je m’en estois
        privée, il ne m’advint puis aprés comme à la lune
        quand elle ne peut plus voir son frere, qui devient obscure et laide.
        Je veux dire qu’aussi ma sœur n’estant plus auprés de moy je
        perdrois toute la beauté que j’ay pour vos yeux, qu’à ce
        que je vois ne me trouvent belle que d’autant que je suis
        accompagnée de ceste sœur.</p>
        <p>Je voulois luy respondre, mais le flambeau tant desiré parut en
        fin à la fenestre, et mon affection, qui m’y faisoit
        ordinairement tenir les yeux, ne me permit pas de perdre le temps
        à luy respondre, pour ne m’esloigner davantage le contentement
        d’estre auprés de ma belle maistresse. Montrant donc le signal
        à Delie, je la suppliay de parachever le bien qu’elle avoit
        commencé de me faire: Je le veux, me dit-elle, en me prenant
        par la main; aussi sçavez-vous bien que c’est l’ordinaire de la
        lune, de qui je porte le nom, d’esclairer la nuict et servir de guide
        à ceux qui sont égarez. – Quoy qui m’en puisse advenir,
        luy dis-je, je vous suis obligé de la vie, encores que je
        craigne fort que ceste obligation ne me soit bien cher vendue, puisque
        vous m’allez remettre entre les mains de celle de qui la beauté
        fait mourir tous ceux qui la voyent, outre qu’estant si
        accoustumée de voir languir et mourir, il y a grande apparence
        qu’elle n’aura pas beaucoup de compassion de ma peine. – Ceux,
        dit-elle, que je prends en ma protection, ne sont jamais si mal
        traitez, et soyez certain que, si cela eust deu estre, ce n’eust pas
        esté moy qui vous eust ouvert la porte, car je ne conduiray
        jamais personne au supplice. Et quant à ce que vous dites de sa
        beauté, qui fait mourir ceux qui la voyent, n’ayez peur,
        chevalier, de ceste fortune. Vos armes sont bonnes et bien
        esprouvées, car ceux qui doivent perdre la vie pour voir quelque
        chose de beau, meurent tous quand ils me voyent, si bien que vous,
        n’estant point mort lorsque vous m’avez veue, ne craignez plus de le
        faire pour quelque autre beauté que ce soit.</p>
        <p>Nous allions parlant de ceste sorte, et d’une voix assez basse, lorsque
        nous arrivasmes au corps de logis où estoit la bien-heureuse
        demeure de ma maistresse, et, trouvant une petite porte ouverte, nous
        montasmes par un escalier fort estroit jusqu’à la porte de la
        chambre, avec le moindre bruit qu’il nous fut possible. Et lors Delie,
        me faisant arrester, entra seule dedans pour voir qui y estoit. Mais
        elle trouva qu’il n’y avoit que la belle Daphnide qui, <pb n="110"/>
        feignant d’avoir mal à la teste, s’estoit mise sur un lict pour
        se demesler de tant de gens, et, pour mieux feindre, n’avoit rien
        laissé d’allumé dans la chambre qu’une petite bougie,
        faisant semblant de ne pouvoir souffrir la clarté. Elle retourne
        incontinent me querir, et me prenant par la main, me meine dans la
        ruelle du lict de sa sœur, en luy disant: Voyez Daphnide, ce que Diane
        a pris en sa derniere chasse. – J’avoue, dis-je en sousriant, que je
        serois vostre, si un cœur pouvoit estre à deux. Mais estant
        desja à ma belle maistresse, c’est à elle à qui je
        me viens rendre, avec protestation de ne vouloir jamais sortir d’une si
        belle prison. – C’est en quoy, dit Delie, vous monstrez avoir peu de
        jugement, aimant mieux vous rendre à une nymphe, comme est ceste
        Daphnide, qu’à une déesse, telle que je suis, et mesme
        à une Diane, qui est la maistresse de toutes les nymphes. -
        Jupiter, Apollon et presque tous les autres dieux, luy dis-je, ont
        ordinairement mesprisé l’amour des déesses pour suivre
        celle des nymphes et si jamais il n’y en eut une si belle que celle-cy,
        entre les mains de laquelle je remets ma vie et mon ame.</p><p>
        Et à ce mot, me jettant à genoux, je luy pris la main,
        que je baisay plusieurs fois, sans qu’elle fist semblant de me
        respondre, tant elle estoit hors de soy. De quoy s’appercevant Delie:
        Est-ce à bon escient, dit-elle, ma sœur, que vous voulez estre
        adorée de ce chevalier, le laissant ainsi à genoux devant
        vous sans luy rien dire? Elle alors, comme revenant d’un profond
        sommeil, me relevant, me salua, et puis respondit à sa sœur: II
        faut, Delie, que ce chevalier me pardonne ceste faute, et qu’il ne la
        prenne pas comme procedant d’incivilité, mais de la crainte dont
        je suis saisie, pour le danger où je le vois à mon
        occasion. – Je m’estonne, dit Delie, de vous voir si poltronne, estant
        ma sœur, moy, dis-je, qui suis si hardie que d’aller prendre le plus
        vaillant chevalier de l’armée du grand Euric. Mais quand cela ne
        seroit pas, comment pouvez-vous avoir faute de courage, ayant le cœur
        du vaillant Alcidon, ainsi qu’il dit? – Ah! genereuse Delie, luy
        respondis-je en souspirant, c’est veritablement un mauvais signe pour
        moy de voir ma maistresse si peureuse, car cela monstre qu’elle n’a pas
        reçu ce cœur dont vous parlez; autrement, elle auroit plus de
        pitié du mal qu’elle me faict, que de crainte du peril où
        je suis. – Si je pouvois, Alcidon, respondit ma belle maistresse,
        remedier quand je voudrois aussi bien à l’un comme à
        l’autre, vous auriez quelque raison de faire ce jugement; mais
        souvenez- <pb n="111"/> vous que si je n’aimois point ce chevalier, qui se
        plaint de moy, ny je ne serois maintenant en la crainte où je me
        trouve, ny luy au peril où je le vois.- Je luy respondis: Si
        ces paroles sont veritables garantissez-moy madame, du mal qui ne peut
        venir de vous, et ne doutez point que, quand tous les hommes ensemble
        me voudroient faire mal, j’en peusse recevoir, estant favorisé
        de l’honneur de vos bonnes graces.</p>
        <p>Delie alors, en sousriant: Je voy bien, dit-elle, que pour peu que
        vous demeuriez ensemble, la peine de l’un se changera en contentement,
        et la crainte de l’autre en asseurance. Et toutesfois, pour empescher
        que la fortune ne vous interrompe vos desseins, parlez le plus bas que
        vous pourrez, et je vay m’asseoir sur ce coffre aupres de la bougie,
        faisant semblant de lire, pour l’esteindre si quelqu’un vient, ou pour
        l’entretenir, et luy dire de vos nouvelles sans qu’il vous en vienne
        demander, Mais, chevalier, dit-elle, s’adressant à moy,
        souvenez-vous que, quand je vous ay ouvert la porte et que je vous ay
        permis de vous essayer en cette adventure, ça esté avec
        promesse que vous m’avez faite d’observer les conditions qui vous
        seroient proposées quand vous seriez entré. Si vous
        estes, comme je vous tiens, digne du nom de chevalier errant, il faut
        que vous mainteniez vostre parole. – Vous m’avez, luy dis-je, si bien
        tenu ce que vous m’avez promis, que je serois bien lasche et recreu
        chevalier, si je n’en faisois de mesme. – Vous estes donc
        obligé, me dit-elle, suivant les conditions qui sont establies
        en ce lieu, de n’entreprendre, pour occasion que ce soit, ny pour
        quelque commodité qui se presente, ou qui vous soit
        donnée, chose quelconque contre l’honneur des dames qui sont
        icy. Au contraire, vous devez estre content des faveurs qu’elles
        voudront vous faire, sans que vous en puissiez rechercher ni demander
        de plus grandes. – Plustost, luy respondis-je, mon espée me soit
        mise dans le cœur, que je recoive jamais une pensée contraire
        à cette ordonnance. Tout chevalier d’honneur y est obligé
        par le nom seulement qu’il porte, et je cognois bien maintenant que
        c’est icy l’aventure de la parfaicte amour, puisque ce respect est
        l’une des principales ordonnances d’Amour. – J’ay bien tousjours
        pensé, respondit Delie, que vous ne contreviendriez jamais
        à ceste coustume, cognoissant assez la discretion et
        l’honnesteté d’Alcidon. Mais je me resjouys grandement que vous
        l’approuviez, comme vous faites paroistre, puisqu’elle n’est establie
        que pour vous.- Comment, dis-je, ceste coustume n’est <pb n="112"/>
        establie que pour moy? Et faut-il en faire pour retenir ma seule
        indiscretion? A-t’on eu opinion que je sois plus outrecuidé que
        tous les autres chevaliers errans? – Ce n’est pas cela, me dit-elle,
        mais n’est-il pas raisonnable que cette contrainte soit establie pour
        vous seul, en ceste adventure que vous nommez de la parfaite amour,
        puisqu’il n’est permis qu’à vous seul de l’esprouver? Mais
        d’autant que, pour en venir à bout, vous devez avoir à
        faire avec un plus rude champion que je ne suis pas, afin que vous ne
        puissiez vous plaindre de supercherie, je vous laisse seul avec cet
        ennemy qui est aupres de vous.</p>
        <p>A ce mot, sans attendre ma response, elle se recula, et s’alla asseoir
        avec un livre en la main, comme elle nous avoit dit, nous laissant
        seuls, ma belle maistresse et moy. De quoy me sentant transporté
        de contentement, apres m’estre assis sur le lict aupres d’elle, je luy
        pris la main, et, la baisant plusieurs fois, je luy dis: Est-il bien
        possible, madame, que quelque fois et mon sang et ma vie me puissent
        acquitter envers vous de cette extréme obligation? – Ne pensez
        pas, me dit-elle, qu’elle soit petite, et si vous saviez toutes les
        peines que j’ay eues pour vous rendre ce tesmoignage de ma bonne
        volonté, vous l’estimeriez sans doute plus que vous ne faites.
        Car, encore que ma sœur se monstre maintenant si hardie, croyez-moy,
        Alcidon, qu’elle n’a pas tousjours esté ainsi, et qu’il n’a pas
        fallu de foibles persuasions pour l’y faire consentir. Et puis, quel
        artifice a-t’il fallu pour tromper non seulement mon beau-frere, mais,
        tous ses parens et ses amis, ou pour mieux dire, toute une province
        entiere, puisque le malheur a voulu que cette assemblée se soit
        ainsi rencontrée pour nous incommoder? Mais tout cela encore
        est fort peu, au prix de ce que-je vous vay dire. Considerez, Alcidon,
        quelle resolution a esté la mienne, de mettre mon honneur et
        vostre vie en un si grand hasard. Car vous permettre de me venir
        trouver en ce lieu, et à ces heures, n’est-ce pas mettre et l’un
        et l’autre en compromis?</p>
        <p>- Madame, luy dis-je en luy rebaisant la main, pour respondre en
        quelque sorte à l’extréme affection que j’ay pour vous,
        Amour et vous seriez bien injustes, si vous ne me donniez que des
        preuves ordinaires de vostre bonne volonté. J’advoue bien que
        celle-cy est par-dessus mon merite, mais confessez aussi qu’encore
        n’égale-t’elle point mon affection, puisque ce n’est seulement
        que se fier entre les mains de la fortune. Et mon affec- <pb n="113"/> tion
        est telle que la mort mesme, toute asseurée, ne me
        sçauroit divertir de vostre service. – Alcidon, me
        respondit-elle, Dieu vueille que, si la bonne volonté que vous
        avez pour moy est telle que vous dites, elle puisse continuer autant
        que ma vie. Mais je crains fort que ce ne soit l’amour d’un jeune cœur,
        ou, pour mieux dire, que ce ne soit ou la sœur ou le frere de celle que
        j’ay desjà veue en vous. – Madame, luy dis-je, les doutes
        entrent ordinairement dans les ames de ceux qui ne sont pas bien
        affermis en la créance qu’ils ont, et ceux que je vois
        maintenant en vous me tesmoignent ce que je crains le plus, qui est une
        foible amitié de vostre costé, car l’un des premiers
        effects d’une vraie amour, c’est d’oster à l’amant toute sorte
        de méfiance de la personne aimée; aussi est-il
        impossible de pouvoir aimer celuy duquel on se deffie. – C’est en quoy
        me repliqua-t’elle, vous devez cognoistre la grandeur de mon
        amitié, puisque, ayant tant de justes occasions de douter de
        vous, toutesfois elle est encore plus forte que tous ces empeschemens,
        et me contraint de vous rendre de tels tesmoignages de ma bonne
        volonté – S’il vous plaist, luy dis-je, madame, que je le prenne
        de ce biais, j’advoue que ce sera a mon advantage. Et toutesfois, ne
        pouvant laisser la perfection de l’amour, qui est en moy, sans
        deffence, permettez-moy de vous dire qu’à tort vous m’accusez de
        jeunesse, puis que j’ay desjà deux fois dix ans. – Ah! me
        dit-elle, Alcidon, avant qu’il y ait tant soit peu d’assurance, il en
        faut avoir deux fois douze.</p>
        <p>Je, me mis à rire et luy respondis: Cela, madame, est bon pour,
        ceux qui n’aiment que des beautez ordinaires, mais pour moy et pour
        vous, le temps n’y sert de rien, parce que vos liens et vos nœuds sont
        trop forts et trop serrez, pour pouvoir se deffaire en quatre ans. – Et
        quoy donc, me dit-elle, apres quatre ans pensez-vous vous en pouvoir
        deffaire? – Pardonnez-moy, madame, luy respondis-je en sousriant, mais
        je veux dire que, ces quatre ans estans passez, j’auray les deux fois
        douze ans, aage où vous dites qu’il
        se faut asseurer et perdre toute meffiance.</p>
        <p>Elle me vouloit respondre, lors que Delie se mit à tousser pour
        nous advertir qu’elle oyoit venir quelqu’un, et incontinent apres, son
        beau-frere entra, auquel faisant signe du doigt, elle le fit arrester
        à la porte où elle l’alla trouver au petit pas, et,
        feignant de ne vouloir point esveiller sa sœur, elle marchoit comme si
        elle eust mis les pieds nuds sur des espines. Son beau-frere luy
        demanda des nouvelles de Daphnide, et comme elle se portoit. – Elle a
        <pb n="114"/> plaint, luy dit-elle, longuement et elle ne faict que de
        s’endormir. – Et quoy, luy respondit-il, ne viendrez-vous- point danser
        ? Les habits que vous avez mis seront-ils inutiles? – Je ne
        sçay, mon frere, luy dit-elle. Peut-estre que la grande douleur
        de ma sœur passera, si elle peut un peu dormir. Si cela est, j’iray
        finir notre dessein avec les autres; mais si son mal continue, il
        faudra que nous remettions la partie à une autre fois, et si
        vous venez d’icy à une demie heure, nous en serons asseurez.</p>
        <p>Son beau-frere s’en retaurna avec cette resolution, et elle s’en vint
        nous redire tous leurs discours. Et lorsque je luy dis qu’elle le
        devoit remettre au lendemain, elle me respondit: Je voy bien, Alcidon,
        que vous avez pris, par la frequentation, le naturel des princes, qui
        ne pensent jamais qu’à ce qui les touche, et n’ont point de
        soucy des interests d’autrui. Vous ne vous souciez gueres de ce qui
        nous peut advenir lorsque vous n’y serez plus, pourveu que tant que
        vous y demeurerez, vous y soyez sans incommodité. – Vous avez
        tort, luy dit la belle Daphnide, d’expliquer si mal ce que ce chevalier
        a dit, car je m’asseure qu’il a plus de soin de nous que vous ne dites.
        Mais s’il nous aime, comme je le croy, il ne faut pas trouver estrange
        qu’il se plaise de demeurer aupres de nous, sans compagnie, le plus
        long temps qu’il pourra. Et toutesfois il me semble fort à
        propos, quand nostre beau-frere reviendra, que vous luy disiez que je
        me porte mieux, et que, s’ils veulent venir danser céans, j’en
        seray bien aise, pourvu qu’il y ait le moins de gens qu’il se pourra et
        le moins d’instruments, et qu’apres avoir danse le bal, que vous et vos
        compagnes avez appris on s’en aille en quelque autre lieu, car nous
        ferons mettre Alcidon dans ce petit cabinet qui est dans cette ruelle.
        Et moy, je ne tiendray que les rideaux de devant ouverts, et demeureray
        sur le lict, afin de leur montrer qu’il n’y a personne céans.</p><p>
        Ce conseil fut trouvé bon, et, pour me monstrer le lieu, elle
        prit une petite clef, et, sans se bouger de dessus le lict, elle ouvrit
        la porte, et faisant apporter la chandelle, me monstra le petit
        cabinet, où il n’y avoit place que pour deux petites chaires et
        une table. Le lieu estoit tout lambrissé et doré et si
        proprement accommodé, qu’il monstroit bien que c’estoit la
        petite retraite où la maistresse du logis venoit seule
        entretenir ses pensées, et qui en avoit remis la clef à
        Daphnide pour s’y retirer, quand elle se faschoit d’estre parmy tant de
        personnes. En ce lieu donc me dit-elle, vous pourrez demeurer en
        asseurance, et mesme, si vous lais- <pb n="115"/> sez la porte un peu
        entr’ouverte, vous pourrez voir quand ma sœur et ses compagnes
        danseront, et encores que vous soyez accoustumé à voir la
        somptuosité et les magnificences de ce grand Euric, si est-ce
        que je m’asseure que ce bal ne vous sera point desagreable, pour la
        diversité des habits et pour la nouveauté des inventions.
        Je luy respondis que toutes choses me seroient tousjours
        tres-agreables, pourveu qu’elles lui pleussent
        et que je demeurasse aupres d’elle.</p>
        <p>Cependant que nous parlions ainsi, le beau-frere revint, et si
        doucement, de peur qu’il avoit de resveiller Daphnide, qu’il ne s’en
        fallut guere qu’il ne nous surprist. Delie donc, qui l’entr’ouyt la
        premiere, nous faisant signe, s’y en alla et emporta la bougie,
        expressément pour empescher que je fusse veu. Et d’abord,
        relevant un peu la voix: Vous avois-je pas bien dit, mon frere, luy
        dit-elle, que si nous avions un peu de patience, ma sœur nous, verroit
        danser? La voilà qui est esveillée, et avec un si bon
        courage qu’elle nous peut voir. N’est-il pas vray, ma sœur?
        continua-t’elle, adressant sa parole à ma belle maistresse. – II
        est vray, ma sœur, respondit-elle. Mais, mon frere, je vous supplie
        qu’il y ait le moins de gens qu’il se pourra et le moins d’instru-mens,
        car j’ay peur que le bruit ne fasse renouveller mon mal de teste.</p>
        <p>Le frere, infiniment aise de ces nouvelles, retourna incontinent pour
        les dire à ceste bonne compagnie, et pour donner ordre à
        tout ce qui estoit necessaire. Cependant j’eus loisir de me mettre dans
        le petit cabinet; et elle d’accommoder de sorte et les rideaux de son
        lict et la tapisserie, qu’il estoit impossible de me voir, encore que
        la porte fust assez entr’ouverte pour me laisser voir presque tout ce
        qui se feroit dans la chambre.</p>
        <p>A peine avions-nous bien accommodé toutes choses, quand une
        grande partie des chevaliers assemblez vint dans la chambre avec un
        grand nombre de belles dames, et entr’autres Stiliane et Carlis, qui
        ont accompagné icy ma belle maistresse.</p>
        <p>Apres quelques paroles de civilité (car il faut avouer que les
        chevaliers de la province des Romains et du Venaissin sontdes plus
        courtois de toute la Gaule), chacun se mit à discourir de ce que
        bon luy sembloit. Mais en fin tous leurs discours vinrent à
        parler du roy Euric et de la guerre qu’il faisoit, de laquelle
        ressentant tous grandement l’incommodité, il n’y en avoit un
        seul qui ne s’en pleignist, et qui, porté de passion, ne
        médist de ce <pb n="116"/> grand roy. Le moindre mal qu’ils en
        disoient, c’estoit de l’appeller barbare et cruel, la ruine des Gaules
        et de toute l’Europe; et, apres, ils entroient sur les souhaits. L’un
        le desiroit estre son prisonnier, l’autre de le voir mort, l’autre
        d’avoir rompu toute son armée, et les plus avantageux souhaits
        pour luy estoient qu’il n’eust jamais esté. J’escoutois tous ces
        discours, et jugez quel traictement j’en devois
        esperer si j’eusse esté trouvé.</p>
        <p>Je crois qu’ils n’eussent pas de long temps cessé de parler de
        ce grand roy, selon leur passion, n’eust esté qu’on ouyt quelque
        instrument, qui fit cognoistre que Delie et ses compagnes estoient
        prestes à danser. Chacun se mit-en la place plus commode pour
        bien voir, et peu apres ces belles dames entrerent, mais si bien,
        vestues, et d’une cadance si nouvelle, et le tout avec une si gentille
        invention, qu’il faut avouer qu’il n’y avoit rien de plus beau. Je ne
        sçaurois redire maintenant ce que c’estoit; aussi ne sert-il de
        rien pour ce qui nous touche. Seulement je diray qu’entre les autres
        representations, il y avoit des filles vestues, les unes en
        déesses, et les autres en nymphes, qui representoient toutes les
        choses qui se forment en l’air. Je me ressouviens des vers de celle qui
        representoit le foudre; ils estoient tels:</p>
    </div>
    <div type="contentci">
        <milestone unit="line"/>
        <head type="chapitre">STANCES</head>
        <milestone unit="line"/>
        <h4>I</h4>
        <milestone unit="line"/>
        <p>Mortels, je ne suis pas ce foudre espouventable,</p>
        <p>Dont s’arme Jupiter et se rend redoutable,</p>
        <p>Lorsque tout en colere il tonne dans les cieux;</p>
        <p>Mais ce foudre d’Amour, plein d’esclairs et de flammes,</p>
        <p>Qui ne suis eslancé que par le clin des yeux,</p>
        <p>Dont Amour va bruslant les genereuses ames.</p>
        <milestone unit="line"/>
        <milestone unit="line"/>
        <h4>II</h4>
        <milestone unit="line"/>
        <p>Je ne fais mes efforts sur un rocher sauvage,</p>
        <p>Ny dessus un escueil, l’horreur de quelque plage,</p>
        <p>Ny sur un corps humain, acte plein de rigueur;</p>
        <p>La butte de mes coups n’est chose si petite;</p>
        <p>Sans point toucher le corps, je sçay blesser le cœur,</p>
        <p>Et, parmy tous les cœurs, celuy qui le merite. <pb n="117"/></p>
        <milestone unit="line"/>
        <milestone unit="line"/>
        <h4>III</h4>
        <milestone unit="line"/>
        <p>Et voyez, ô mortels! de combien je devance</p>
        <p>Du foudre accoustumé l’ordinaire puissance:</p>
        <p>II ne s’ose approcher des superbes lauriers,</p>
        <p>Et moy, tout au rebours, je ne frappe personne</p>
        <p>Qui n’ait dessus le front, par ses effects guerriers,</p>
        <p>Des lauriers meritez la superbe couronne.</p>
        <milestone unit="line"/>
    </div>
    <div type="contentl">
        <p>Mais, ô sage Adamas! ce que je vous raconte est hors de propos,
        et suffit seulement que je vous die qu’encore que ce qui estoit
        representé fust veritablement tres-beau et tres-bien
        dancé, toutesfois le temps me duroit fort qu’il ne fust finy,
        parce qu’il me sembloit que c’estoit autant me desrober de temps que je
        pouvois bien mieux employer. Quand il pleut à Dieu, ce bal
        s’acheva, et quand il fut achevé, il commanda à toute
        l’assemblée de se retirer. Delie demeura seule dans la chambre
        avec sa sœur, et lors le prisonnier d’amour sortit de sa prison, et non
        point sans dire des injures à Delie, de ce que leur
        representation avoit esté si longue.</p>
        <p>Voyez, dit-elle, comme vous estes de mauvaise compagnie! De tant de
        chevaliers qu’il y avoit icy, je m’asseure que vous estiez le seul qui
        s’y faschast. Mais, ma sœur, puisque il est si difficile, je vous
        conseille de le chasser de céans; car comment pouvez-vous
        esperer de le contenter vous seule, puisque toutes ensemble, nous ne
        l’avons peu faire? – Ma sœur, dit Daphnide froidement, toutes les
        choses qui sont au monde ne nous sçauroient contenter, si ce
        contentement ne vient de nous-mesmes, comme toutes les drogues de tous
        les mires de l’univers ne sçauroient guerir un corps, si le
        corps, par sa propre vertu, n’en retire sa guerison. C’est pourquoy il
        faut qu’Alcidon, s’il veut estre content, se vueille contenter
        soy-mesme, et non pas esperer que le grand nombre de personnes le
        puisse faire. – Madame, luy respondis-je, si j’avois en ma puissance la
        volonté, comme les autres hommes, je pourrois vouloir ce que
        vous dites. Mais puis que je l’ay remise entre vos mains, c’est de vous
        de qui mon contentement depend, et, selon ce que vous dites, pour faire
        que je sois-content, il faut que vous vueillez que je le sois. – Ma
        sœur, dit Delie en sousriant, ne plaignez plus le temps que vous avez
        tenu ce chevalier en cage au chevet de vostre lict, car il me semble
        qu’il a fort bien appris à <pb n="118"/> parler. – Delie, repliqua
        Daphnide en se mettant une main sur le visage pour cacher sa rougeur,
        vous estes si peu sage que je ne sçay, si vous continuez, quelle vous deviendrez.</p>
        <p>Apres quelques autres discours, elles furent d’advis de me mettre dans
        le petit cabinet, jusques à ce qu’elles fussent
        deshabillées et et que leurs filles de chambre s’en fussent
        allées. Mais quand elles m’ouvrirent la porte, je trouvay que
        Delie s’estoit mise au lit avec sa sœur, et parce qu’elle prit bien
        garde que je n’en estois pas trop satisfait: Et quoy! chevalier, me
        dit-elle, il semble que vous me fassiez la mine? Pourquoy me
        regardez-vous de si mauvais œil, puisque c’est vous qui estes cause que
        je suis icy? – Je voy bien, luy respondis-je, que j’en suis cause;
        aussi n’en puis-je estre marry, puisque ma belle maistresse le veut
        ainsi. II est vray que j’eusse esté bien aise de pouvoir parier
        à elle sans tesmoins. – Vous avez donc envie, me dit-elle, de
        tenir secret ce que vous luy direz, et ne sçavez-vous pas que,
        pour faire un bon contrat, il y faut tousjours des tesmoins? – Amour,
        luy repliquay-je, nous serviroit de tesmoin. – Amour, dit-elle, ne peut
        pas estre tesmoin, car il faut qu’il soit juge, et peut-estre encore ne
        pourra-t-’il pas estre juge, car il est dangereux qu’il ne soit
        luy-mesme complice de votre tromperie. – Si Amour ne peut pas estre
        tesmoin, repris-je lors, en ce qui est de l’amour, encor moins Diane,
        qui s’en est tousjours declarée ennemie. – Si je n’en puis estre
        tesmoin, dit-elle, j’en seray le denonciateur, pour en faire la
        punition. – Jugez, respondis-je, si vous estes en ce dessein, si je
        n’ay pas occasion de vous desirer hors de là.</p>
        <p>Daphnide, qui n’avoit point encores parlé, nous interrompant, et s’adressant à moy:</p>
        <p>- C’est moy, dit-elle, Alcidon, qui luy ay ordonne de se mettre
        où elle est, et le dessein qui me l’a fait faire, est tant
        à vostre advantage que, quand vous le sçaurez, vous en
        serez peut-estre glorieux. Car ce n’est pas pour tesmoigner contre
        vous, ni pour vous accuser, comme elle dit. Je suis
        trop-asseurée de la discretion d’Alcidon et de la puissance
        qu’il m’a donnée sur luy. Mais ayant plus de doute de moy que de
        vous, j’ay voulu qu’elle fust icy pour m’empescher, par sa presance, de
        faire plus que je n’ay resolu. – Si, de fortune, la bonne
        volonté que je vous porte me vouloit faire outrepasser ce que je
        dois, contre le dessein que j’en ay fait, j’advoue, madame, luy dis-je
        froidement, que ceste crainte que vous avez est bien glorieuse pour
        moy, mais le remede que <pb n="119"/> vous y apportez est bien cruel et
        importun. – II faut, me respondit-elle, Alcidon, que vous m’aimiez
        comme je vous aime, et que, comme je fais gloire d’aimer un chevalier
        sans reproche, de mesme vous pensiez que celle qui merite d’estre
        aimée de vous, doive estre non seulement sans blasme, mais sans
        le soupçon mesme du blasme.</p>
        <p>Nos discours furent longs sur ce sujet, et si agreables, que je ne me
        donnay garde que le jour parust à travers des vitres et des
        vantaux. Nous commençasmes alors à consulter si je devois
        partir ou demeurer. La belle Daphnide, qui estoit tousjours en peine de
        me voir en ce danger, au commencement estoit d’opinion, avec Delie, que
        je m’en allasse avant qu’il fust plus grand jour. Mais quand je l’eus
        un peu rasseurée, et que je luy eus remonstré que de long
        temps peut-estre ne pourrois-je pas retrouver la commodité de la
        revoir, elle consentit à mon sejour, quoy que Delie y
        contrariast. Mais enfin l’amour l’emporta par-dessus ses raisons et fut
        resolu que je demeurerois encore tout ce jour en ce lieu bien-heureux
        et que, la nuict estant venue, je pourrois partir avec plus de
        seureté. Et afin que je ne demeurasse point tout seul en ma
        petite prison, la belle Daphnide resolut de tenir le lit tout le jour,
        feignant de se ressentir du mal du jour passé, car le cabinet
        estoit si pres du chevet de son lit, que nous pouvions parler ensemble
        sans estre ouys du reste de la chambre. Ceste resolution estant prise,
        Delie se chargea d’avertir de nostre dessein celuy qui m’avoit conduit,
        afin qu’il donnast ordre à tout ce qui estoit necessaire, tant
        pour empescher que ces chevaliers, qui estoient venus avec moy, ne
        fussent aperceus, que pour les faire trouver au lieu et à
        l’heure que nous avions prise.</p>
        <p>Plusieurs fois, oyant discourir nos druides de l’estat et de la vie du
        grand Tautates et des ames immortelles des hommes,qui, apres cette vie,
        pour recompense de leurs vertus, s’en vont dans le Ciel aupres de luy,
        où elles doivent demeurer à jamais, je me suis grandement
        estonné, et presque ne pouvois comprendre,que ce ne fust une vie
        bien desagreable et ennuyeuse que la leur, puis, à ce qu’ils
        disent, qu’ils n’y boivent, n’y mangent, n’y dorment, n’y font autre
        chose que perpetuellement penser et contempler, me semblant que le
        temps leur devoit estre bien long, le passant tout en imaginations.
        Mais j’avoue que, depuis ce temps, j’ay cogneu le contraire, lorsque je
        considerois combien promptement et agreablement pour moy se passoient
        les heures prés de cette <pb n="120"/> belle. Car je ne fus de ma
        vie plus estonné que quand je vis esclairer le jour, ne me
        semblant pas que la nuict eust duré une heure, tant elle avoit
        passé, ou plustost s’en estoit envolée promptement.</p>
        <p>Chacun estant desja levé dans le logis, Delie fut contrainte
        d’en faire de mesme, et il fallut que je me renfennasse dans ma prison,
        car elle ne voulut jamais permettre que je la visse habiller, parce
        qu’il falloit qu’elle fust servie de ses filles. Je luy offris bien, et
        l’en suppliay, de me permettre que je fisse ce matin l’office de ses
        demoiselles, mais ce fut en vain, quoy que sa sœur, en sousriant; luy
        dist que j’estois si accoustumé de donner la chemise au grand
        Euric, qu’il ne falloit point douter que je ne luy sceusse bien donner
        à elle aussi. – Vous sçavez bien, luy respondit-elle, que
        la chemise des femmes est cousue jusques en bas, ce que ne sont pas
        celles des hommes, et je craindrois qu’en me la mettant, il ne la
        décousist ou la déchirast, et par ainsi il vaut mieux que
        ce soient mes filles. – Criez, dit Daphnide, s’il vous fait mal. – Il
        n’est plus temps, respondit Delie, de crier quand le mal est fait; il
        faut que ce soit auparavant, afin qu’il ne se fasse. Et pour
        conclusion, dit-elle en sousriant, encore que cet oyseau soit bien
        privé, il faut qu’il demeure en cage. – Vous voyez, Alcidon, dit
        Daphnide, comme mes persuasions ont peu de force! – Madame, luy
        respondis-je, je ne parle point pour ma liberté, puisque je vois
        que vos paroles sont inutiles, mais je prie
        Amour que quelques fois il me vange d’elle.</p>
        <p>- Amour, dit-elle, n’a rien à faire lavec Diane. – Et
        toutes-fois, luy dis-je, pour baiser un Endimion, cette Diane quitta
        bien le Ciel. Et peut-estre encores ne fut-elle pas si desdaigneuse
        que, pour une toison, elle ne favorisast le dieu Pan, encore qu’il eust
        des pieds de bouc et des cornes en la teste. – La Diane, dit-elle, dont
        vous parlez, respondra quand elle voudra à cette calomnie, mais
        je vous diray bien que, si je ne change fort d’humeur, je ne voudray
        jamais que celuy que je baiseray s’endorme. Et quant aux cornes de Pan,
        il est certain que s’il advient que j’aime quelqu’un, j’aimeray
        tousjours mieux qu’il les porte que moy. – Et toutesfois, luy dis-je,
        la lune, de qui vous avez le nom, les porte bien. – C’est parce, me
        respondit-elle, qu’elle n’est point mariée, et ce qu’elle en
        fait, ce n’est que pour advertir les amants, ausquels elle esclaire la
        nuict en leurs larcins, que les cornes qu’ils vont faire à
        autruy leur seront quelquefois rendues <pb n="121"/> par d’autres. Mais,
        continua-t’elle, tous ces discours sont bons; vous avez beau
        prolonger, si faut-il entrer en ce cabinet.</p>
        <p>Et à ce mot, passant le bras par-dessus sa sœur, elle me poussa
        dedans et ferma la porte sur moy, et puis, appelant ses filles, qui
        estoient en une garderobbe voisine, elle s’habilla sans faire bruit,
        feignant que Daphnide se trouvoit mal, et puis, laissant les fenestres
        fermées, s’en alla donner ordre à ce que nous avions
        resolu. Cependant, encor qu’il y eust quelques personnes dans la
        chambre, nous ne laissasmes de parler ensemble, sans toutesfois ouvrir
        la porte. Et quoy que ce fust d’une parole assez basse, si est-ce
        qu’une fille, passant assez prés du lict, entr’ouyt, non pas les
        paroles, mais trop bien le sifflement qu’en parlant bas on fait pour
        prononcer quelques lettres, et de fortune cela fut en mesme temps que
        Delie, soigneuse de nous, s’en revint en la chambre, qui fut cause que
        cette fille, s’adressant à elle, luy dit qu’elle pensoit que sa
        sœur fust plus malade qu’elle ne disoit.- Et pour-quoy? dit Delie. -
        Parce, respondit la fille, qu’elle resve, car jet l’ay ouye parler
        toute seule. – Et qu’a-t’elle dit? repliqua Delie. – Je n’ai pas ouy,
        adjousta la fille, les paroles bien distinctes, mais asseurez-vous
        qu’elle parle. – Vous estes bien plaisante, reprit Delie. Ne
        sçavez-vous pas que c’est sa coustume, aussi tost le matin,
        qu’elle est esveilée, de faire ses prieres et recommandations
        aux dieux? Taisez-vous, et n’en parlez point. Cette fille creut Delie,
        qui, peu apres, s’approcha de nous et nous fit ce conte, nous
        advertissant de parler un peu plus bas. – Je le feray, luy respondis-je
        ; mais, belle Delie, ne vaudroit-il pas mieux faire sortir chacun
        dehors, afin que cette porte me peust estre ouverte? – Ah! ah!
        dit-elle, en se mocquant de moy, je suis, à cette heure, belle
        Delie, et tantost j’estois une Diane cornue et qui aimois Pan le vilain
        pour une toison. Je voy bien que vous avez une ame donble, et qui
        recoit fort bien les enseignemens qu’on luy donne. II faut que vous
        demeuriez encores où vous estes jusques à ce que vous
        ayez bien appris à parler de Diane, car autrement elle seroit en
        colere et pourroit vous chastier, et nous aussi.</p>
        <p>A ce mot, elle s’en alla faire sortir toutes ses filles, et commanda
        à l’une de faire apporter quelque consommé pour donner
        à sa sœur, mais, parce qu’elle n’avait gueres souppé,
        elle en apportast plus que de coutume. La fille revint incontinent avec
        ce qu’elle luy avoit commandé, et elle, refermant la porte et
        entr’ouvrant <pb n="122"/> un peu une fenestre, s’en vint l’apporter
        à sa sœur. Et se jouant, comme de coustume: Je veux, dit-elle,
        que ce chevalier sorte, pour cognoistre de quelle facon je me
        sçay venger des injures qu’il m’a faites.</p>
        <p>Et lors, ouvrant la porte: Venez donc, chevalier, continua-t’elle, et
        voyez: de peur que j’ay que vous ne mouriez avant que j’aye eu le
        loisir de vous faire souffrir les supplices ausquels je vous ay
        destiné, je vous apporte icy dequoy vous nourrir un peu, car je
        serois trop marrie que votre trespas devançast mon entiere vengeance.</p>
        <p>Elle proferoit ces paroles avec tant de grace, qu’il estoit impossible
        de s’empescher d’en rire. Et apres que sa sœur eut un peu repris
        d’haleine: Mais, dit-elle, Delie, comment avez-vous eu ce que vous luy
        apportez, et ne s’en sera-t’on point apperceu? – Ouy, respondit-elle,
        si je n’avois pas plus d’invention que vous. Contentez-vous qu’un de
        ces jours je vous veux vendre, et que ce sera vous-mesme qui en ferez
        le marché, sans que vous en sçachiez rien. Et pour ne
        laisser refroidir ce que je vous apporte, prenez-en un peu. Aussi bien,
        ay-dit que c’estoit pour vous, et le reste sera pour ce chevalier,
        à qui je veux tant de mal. – II vaut mieux, dit-elle, luy
        laisser tout, car je m’asseure qu’il en a plus de besoin que moy, pour
        la longue traite qu’il a faite sans manger. – Voire, dit Delie, pourveu
        qu’il ne meure pas, encor n’est-il que trop heureux.</p>
        <p>Et à ce mot, elle contraignit sa sœur d’en prendre un peu, et
        puis voulut que j’en fisse de même. Et parce que je m’en excusois
        : – Non, non, dit-elle, recevez-le, car je ne sçay si
        d’aujourd’huy vous mangerez autre chose que des confitures qui sont
        dans ce petit cabinet, de peur d’estre descouvert par tant de gens qui
        sont céans. Et prenez le cas que ce que vous faites tous deus,
        ce soit boire en nom de mariage.</p>
        <p>Avec semblables discours, nous passasmes tout le matin, et, l’heure du
        disner estant venue, il me fallut renfermer, afin de n’estre veu par
        ceux qui luy apportoient la viande, et le malheur voulut qu’elle
        n’avoit pas presque finy le repas, que toute la chambre fut pleine de
        ces chevaliers, dont peut-estre y en avoit-il plusieurs qui en estoient
        frappés d’amour. Et de fortune, le beaufrere, s’asseyant sur le
        pied du lict, en fit mettre des principaux dans des sieges en la
        ruelle, et si pres de moy que je ne pouvois presque souffler sans estre
        ouy Considerez, sage Adamas, en quel <pb n="123"/> estat j’eusse
        été, s’il me fust venu volonté de tousser ou d’esternuer!</p>
        <p>La pluspart de leurs discours estoient de la guerre du roy Euric et des
        preparatifs qui se faisoient en divers lieux pour resister, dequoy je
        fus bien aise d’estre adverty pour en donner advis au roy, qui depuis
        ne luy fut pas inutile. Mais le plus fascheux fut qu’ils demeurerent
        à l’entretenir jusques au soir. Je vous Iaisse à penser
        leur peu de discretion, puisque, la voyant malade, ils ne laisserent de
        demeurer presque tout le jour autour de son lict.</p>
        <p>En fin, se voulant aller promener, ils la laisserent toute seule, et
        lors, les portes estant fermées, je sortis du cabinet, que Delie
        me vint ouvrir: Et bien! me dit-elle en l’ouvrant, que vous semble de
        cette aventure, et comment la nommerez-vous? Sera-ce du nom de
        parfaite amour ou d’extreme patience? – Ce sera, luy dis-je, de celuy
        de la plus agreable que j’eus jamais. – Et toutesfois, adjousta
        Daphnide, que direz-vous du long temps que vous avez esté dans
        ceste caverne? – Je diray, luy res-pondis-je, madame, que cela ne doit
        pas estre trouvé estrange, puis que l’on dit bien qu’en un
        certain temps, lorsque l’ours void esclairer le soleil, il se n’enferme
        dans sa caverne pour quarante jours. Et pourquoy n’ai-je deu me
        r’enfermer dans la mienne pour quelques heures, puisque j’ai veu ce
        matin vos beaux yeux, qui sont mes soleils, esclairer avec tant de
        clarté que jamais je ne les vis si beaux? – Vous en direz,
        reprit Delie, tant de miracles que vous voudrez, mais ne
        sçaurois-je croire que la liberté ailleurs ne vous fust
        bien aussi agreable que ceste prison, et mesme avec une si grande
        contrainte. – Si Diane, luy respondis-je, sçavoit que c’est que
        d’aimer, et quel contentement on reçoit d’estre aupres de la
        personne aimée, elle ne seroit pas tant incredule qu’elle est,
        et au contraire, elle croiroit qu’à ce coup, puisqu’elle nomme
        le lieu où j’ay esté une prison, j’ay trouvé le
        proverbe faux qui dit: Nulle belle prison. Car je n’ay jamais
        esté dans le palais du grand Euric avec
        plus de plaisir ny de contentement.</p>
        <p>Nous continuasmes quelque temps ce discours, avec tant de
        felicité pour moy que les heures ne me sembloient que des
        momens. Et celle du soupper estant venue, il me fallut encore
        r’enfermer, mais ce fut pour peu de temps, car Daphnide ayant, comme je
        crois, pitié de me laisser seul si longuement, se hasta de sorte
        que sa sœur se plaignoist qu’elle n’avoit pas eu le loisir de man-
        <pb n="124"/> ger. Toutesfois elle eut memoire de moy, et je ne sçay
        comment, ny avec quelle excuse, elle me fit garder quelque chose, quoy
        que veritablement ce fust sans que j’en eusse affaire. Seulement, je
        suppliay la belle Daphnide, puis qu’il falloit que je partisse si tost,
        de vouloir pour le moins s’exempter ce soir de la visite, pour ne dire
        importunité, de tous ces chevaliers, afin que le temps qui me
        restoit peust estre employé aupres d’elle, ce qu’elle pourroit
        faire en feignant de se trouver mal, et que la longue demeure qu’ils
        avoient faite aupres de son lict en estoit cause. Elle y consentit,
        avec quelque peine, et soudain Delie leur alla donner à tous le
        bonsoir de sa part, et faire ses excuses de ce
        qu’elle se retiroit de si bonne heure.</p>
        <p>Me voilà cependant seul aupres de ma belle maistresse, car
        Delie, de peur que personne m’y surprist, nous avoit enfermés
        dedans et avoit emporté la clef. L’amour alors et la commodite,
        me donnerent un grand assaut, car, aimant passionnement ceste belle
        dame, et, me voyant seul aupres d’elle, c’estoit assez pour me convier
        à la rechercher de quelque chose de plus. Mais il y avoit
        encores deux autres tres-grandes considerations: l’une, les
        asseurances qu’elle me donnoit de sa bien-vueillance, qui ne me devoit
        pas rendre peu hardy, et l’autre, les preceptes, que j’avois du grand
        Euric, de ne point perdre l’occasion.</p>
        <p>Et toutesfois, jugez, madame, de quelle qualité est l’affection
        que j’ay pour vous! Vous sçavez bien que je ne vous en fis
        point d’autre semblant, sinon que, me mettant à genoux au chevet
        de vostre lict, et vous prenant une main, je la vous baisay avec un
        grand souspir, tant le respect qui accompagne tousjours un grand amour
        eut alors de pouvoir sur moy. II est vray, sage Adamas, qu’ayant
        demeuré de ceste sorte quelque temps, je luy dis, presque comme
        hors de moy: Eh bien, madame, comment ordonnez-vous que je vive? – Je
        ne veux pas, me dit-elle, que ce soit comme vous avez fait par le
        passé. Car, maintenant que vous avez cette preuve de ma bonne
        volonté, je ne le vous pardonnerois jamais. – Voilà, luy
        respondis-je, madame, une dure ordonnance, et à laquelle je
        proteste de desobeyr. – Comment, Alcidon, dict-elle, se levant sur le
        lit tout en sursaut, comment? vous protestez de me desobeyr?
        Pensez-vous bien à ce que vous dites?</p>
        <p>Et de fortune, en mesme temps, Delie mit la clef dans la serrure, et
        nous ouysmes qu’elle ouvroit la porte. Cela fut cause que, craignant
        que quelqu’un ne fust avec elle, je me retiray dans le cabinet
        <pb n="125"/> sans luy point faire de response. Mais quand elle eut
        refermé la porte, et que je la revis seule, je revins en ma
        place et voulus reprendre la main de ma belle maistresse. Mais elle,
        tout en colere, la retira en me disant, si haut que Delie l’entendit:
        Vous me ferez plaisir, Alcidon, puis que vous estes en ceste
        volonté, de ne m’importuner pas davantage.</p>
        <p>Delie, oyant ces paroles, eut opinion que j’eusse recherché sa
        sœur de quelque chose qui luy fust desagreable, et cette opinion luy
        fit dire en sousriant: Voicy une grande colere, et je vois bien que
        les bons ouvriers en peu d’heures font beaucoup de choses, puisque je
        les voy si changés depuis que je m’en suis allée. Je
        gage, continua-t’elle, chevalier, que vous avez contrevenu aux
        coustumes, que je vous ai dites, de cette avanture. – Ah non! respondit
        sa sœur, mais peut-estre a-t’il bien fait pis, car s’il eust fait ce
        que vous dites, il n’eust esté que parjure amant, au lieu qu’en
        ce qu’il a fait, il se desclare perfide et traistre. – Voilà,
        dis-je, sage Delie, deux grandes injures; et toutesfois je les endure
        patiemment jusques à ce que, nous ayant ouy tous deux, vous
        jugiez et ordonniez quelle reparation elle me doit faire, car je vous veux bien pour mon juge.</p>
        <p>- Vraiment, dit Daphnide, voilà le chevalier le plus
        outrecuidé qui fut jamais: il ose bien demander reparation en
        ce qu’il ne doit attendre que punition. Mais, Delie, puisqu’il vous
        veut bien pour son juge, je vous veux bien aussi pour le mien. Oyez ce
        qu’il a dit, et le condamnez au supplice qu’il merite, si toutesfois il
        s’en peut trouver un qui puisse esgaler son offence. Et afin qu’il ne
        die pas que je le rapporte trop aigrement, je veux bien que vous l’oyez de sa bouche mesme.</p>
        <p>- Alors, je respondis froidement: Voyez, mon juge, combien mon
        affection surmonte la rigueur de madame: elle requiert que vous me
        punissiez cruellement, et moy, si j’ai failly, je vous fay, pour son
        contentement, la mesme requeste. Mais si c’est elle qui a faict, non
        pas une faute (je ne croiray jamais qu’elle en puisse faire), mais
        quelque injure à mon amour, je ne requiers pas qu’elle soit
        punie, car si je luy voyois du mal, je mourrois de peine, mais qu’il
        luy soit ordonné de ne plus offencer, ny de faict, ny de
        pensée, l’affection que je luy porte. – Je veux bien, respondit
        Delie, estre vostre juge à ces conditions. Faictes-moy donc entendre vostre different.</p>
        <p>- Apprenez-le, je vous supplie, luy dis-je, de sa propre bouche,
        <pb n="126"/> car, outre que je sçay qu’elle ne peut dire que la
        verité, encor est-il raisonnable que vous sçachiez par
        elle, puis qu’elle m’accuse, quelle est la faute dont elle demande que
        je sois puny. – Il est vray, dit Delie; c’est à vous à
        parler la premiere. – Je vous l’auray bien-tost fait entendre,
        reprit-elle, car nous n’avons pas eu long discours. II m’a dit ces
        mesmes mots: Comment, madame, ordonnez-vous que je vive? Je luy ay
        respondu. Je ne veux pas que ce soit comme vous avez fait par le
        passé; car à cette heure que vous avez quelque preuve de
        ma bonne volonté, je ne le vous pardonnerois jamais. II m’a
        respondu: C’est une trop rude ordonnance, et à laquelle je
        proteste de desobeyr. Et lorsque je luy reprochois cette desobeyssance,
        vous estes entrée et m’avez empeschée de sçavoir
        ce qu’il vouloit respondre. Voilà tout ce que nous avons dit.</p>
        <p>Lors Delie, se tournant vers moy: Daphnide a-t’elle dit la
        verité? – Oui, mon juge, luy respondis-je, et c’est de quoy je
        vous demande justice, car des injures de perfide et de traistre, je
        n’en dis rien, parce que vous les avez ouyes, et outre cela, ce n’est
        qu’une suite de la premiere offence. – Mais, dit Delie, comment
        entendez-vous qu’elle vous ait offencé, puisque, selon ce que
        vous advouez, c’est vous qui avez fait la premiere faute? Car,
        chevalier, respondez-moy: ne vous dites-vous pas amant de cette belle
        dame? – Ouy, luy respondis-je, et avec tant de verité que,
        quand je cesseray de l’aimer, je cesseray de vivre. – Or, reprit Delie,
        ne sçavez-vous pas qu’une des principales lois d’amour, c’est-
        que l’amant obeysse aux commandemens de la personne aimée? -
        Ouy luy respondis-je, pourveu que ses commandemens ne soient point
        contraires à son affection, comme si elle commandoit de n’estre
        point aimée, eile ne devroit pas estre obeye. – Vous avez
        raison, reprit Delie, car toute chose naturellement fuit ce qui la
        destruit. Mais comment pouvez-vous vous excuser de n’avoir failly
        à ce precepte d’amour en cette occasion, où vous avez non
        seulement trouvé dure l’ordonnance qu’elle vous faisoit de
        l’aimer, mais de plus avez protesté de luy desobeyr? – Mon
        juge, luy respondis-je, je ne l’ai pas seulement protesté mais
        je le proteste encore, et avec une telle resolution, que si j’avois
        à mourir et à remourir autant de fois que j’ai vescu de
        jours, depuis l’heure de ma naissance, je l’eslirois plustost que de
        faire autrement. – Oyez, dit alors Daphnide toute en colere, oyez comme
        il’ parle, et le punissez, s’il se peut, comme il merite. <pb n="127"/></p>
        <p>- Mon juge, interrompis-je alors en sousriant, que ma belle maistresse
        me commande d’entrer pour son service dans des bataillons armez,
        qu’elle m’ordonne de me jetter dans un feu, voire, s’il luy plaist tout
        à cette heure, que je me mette ce poignard dans l’estomach, je
        le feray devant ses yeux pour luy obeyr, et pour luy rendre tesmoignage
        du pouvoir qu’elle a sur moy. Et si elle ne croit mes paroles, qu’elle
        en tire telle preuve qu’elle voudra; car je suis tres-asseuré
        qu’elle ne me commandera jamais rien de si hazardeux que mon amour ne
        me donne assez de force et de courage pour l’executer incontinent. Mais
        ne vous souvenez-vous point que, quand, sous l’habit et sous la faveur
        de Diane, vous me receustes à la preuve de cette advanture, je
        vous promis d’en observer les coustumes, pourveu qu’elles ne
        m’ordonnassent rien qui fust contraire à mon amour? – Je m’en
        souviens, respondit Delie. – Vous ne devez donc point, repris-je,
        ô mon juge, trouver mauvais que j’aye fait cette mesme
        protestation à ma maistresse, puisque, si j’eusse fait
        autrement, j’eusse esté traistre et perfide envers elle et
        envers amour. Je luy demande comment il lui plaist que je vive: Je ne
        veux pas, me dit-elle, que ce soit comme vous avez fait par le
        passé. Mais si, par le passé, je l’ay aimée autant
        qu’un cœur peut aimer, en m’ordonnant que je ne fasse pas comme j’ay
        fait, n’est-ce pas me commander que je ne l’aime plus? Et ne serois-je
        pas desloyal et perfide si j’obeyssois à une telle ordonnance?
        Non, non, madame, continuay-je en m’adressant à Daphnide, si
        vous ne sçavez point quels sont vos yeux, sous pretexte que vous
        rie les voyez que dans un miroir, ne pensez pas que nous, qui les
        voyons en eux-mesmes, n’en ressentions les blessures jusqu’en l’ame, et
        ne reconnaissions que veritablement ceux qui en ont esté blessez
        n’en peuvent jamais guerir. Je vous ay aimée enfant, j’ay
        continué homme, et je vous aimeray dans le cercueil, en despit
        de la froideur de la mort. Rien ne m’esloignera jamais de ceste
        resolution. Et ceste pensée sera toujours dans mon cœur tant que
        je vivray, et parmy mes cendres apres mon trespas.</p>
        <p>Delie alors, en sousriant: Je vois bien, dit-elle, qu’Amour est un
        enfant, et que peu de chose le faict pleurer. J’ordonne, pour accorder
        votre differend, qu’Alcidon, pour chastiment de la faute qu’il a faite
        d’oser respondre à Daphnide si absolument qu’il luy desobeyroit,
        encores qu’il en eust raison, sans delay baisera la main de sa
        maistresse, et que Daphnide, pour la punir de ce qu’elle <pb n="128"/> luy
        avoit commandé une chose qu’elle n’eust pas voulu voir l’effect,
        si elle l’eust bien entendue, baisera Alcidon pour tesmoignage de son repentir.</p>
        <p>Ce jugement fut, de mon costé, executé avec beaucoup de
        contentement, et tout le reste du soir nous nous entretinsmes de si
        agreables discours; que quand j’oyois un horloge, qui estoit sur la
        table, il me sembloit qu’il sonnoit les quarts
        d’heure, et non pas les heures entieres.</p>
        <p>Je n’aurois jamais fait, si je voulois raconter tous les discours qui
        furent entre nous, et, de peur d’estre trop long, je diray seulement
        qu’enfin estant pressé de partir, après avoir
        reculé mon departement tant qu’il m’estoit possible, je repris
        la main de ma belle maistresse, et, mettant un genou sur un carreau, je
        luy dis: – Enfin, madame, me voicy à la fin de mon bonheur.
        Delie et le temps me pressant de partir, je voy bien que ny l’un ny
        l’autre ne ressent point ma passion, mais vous, qui en estes la cause,
        serez-vous aussi insensible comme eux? – Alcidon, me respondit-elle,
        ne vous plaignez point de moy, et vous souvenez que si je ne yous
        aimois, je n’eusse pas eu la resolution de vous voir icy, puis que s’il
        n’y alloit que de ma vie, ce seroit peu de chose, mais y mettant la
        vostre aussi, et mon honneur, vous devez croire que la passion qui m’a
        bouché les yeux à toutes ces considerations doit estre
        tres-grande. – Madame, luy dis-je, c’est ce qui me fait estonner,
        qu’ayanf desjà fait tant pour moy, vous fassiez à ceste heure si peu.</p>
        <p>Alors, sa sœur s’estant un peu esloignée et faisant quelque
        chose par la chambre, Daphnide me respondit: Souvenez-vous, chevalier,
        que cette adventure, de laquelle Delie vous a donné
        l’entrée, ne s’e doit point achever par importunité de
        demandes, mais par perseverance et longueur de temps. A ce mot, elle me
        serra la main, que je luy baisay, avec un grand souspir:</p>
        <p>- Tout ce que je puis faire donc, c’est, luy dis-je, de supplier le
        grand Saturne, qui conduit les heures, le temps et les saisons, de les
        faire passer si vite que le poinct de mon bon-heur puisse arriver avant
        mon trespas, si, pour le moins, il doit advenir quel-quefois.
        Autrement, qu’il fasse si tost passer celuy de ma vie, que l’ennuy et
        la peine n’ayent pas le loisir de me donner la mort. – Vivez content,
        me dit-elle, chevalier, et souvenez-vous que je vous ayme.</p>
        <p>Ce furent les dernieres paroles qu’elle me dit pour lors, parce
        <pb n="129"/> que, par malheur, l’horloge sonna my-nuict, qui estoit
        l’heure que je devois partir, et Delie, de peur que celuy, qui
        m’attendoit à la porte du jardin ne fust aperceu, ne voulut me
        permettre de demeurer un moment davantage. Outre que j’estois si
        affligé de m’en aller, que presque je ne sceus dire adieu, pour
        le moins, je n’ay point de memoire de ce que je luy dis.</p>
        <p>Je partis donc de ceste sorte, si confus que j’estois au milieu du
        jardin avant que je disse ny respondisse un mot à Delie. De quoy
        se mettant à moitié en colere: Et quoy! chevalier, me
        dit-elle, me tirant par le bras, avez-vous laissé la langue avec
        le cœur au lieu d’où vous venez? – Je ne sçay, luy
        dis-je, belle Delie, ce que j’y ay laissé, ni ce que j’en ay
        rapporté, mais bien, que ceste avanture où je me suis
        esprouvé donne les plus grandes esperances, et les moindres
        effects qu’on puisse imaginer. – Et quoy! me dit Delie, ingrat
        chevalier que vous estes, vous estiez-vous imaginé de devoir
        obtenir davantage de ma sœur? – Beaucoup moins, luy dis-je, quand je
        regardois mon merite, mais beaucoup plus aussi, quand je considerois
        mon affection. – Si vous aviez, respondit-elle, un jugement bien sain,
        vous eussiez faict peut-estre une proposition en vous-mesme toute
        contraire, car vostre merite devoit obtenir beaucoup, estant Alcidon
        tant estimé de tous ceux qui le cognoissent, qu’il n’y a rien
        à quoy son merite ne le puisse justement faire atteindre. Mais
        vostre amour ne devoit pretendre à chose quelconque, pour
        encores, estant si jeune, que je ne sçay comment on luy puisse
        si tost donner le nom seulement d’amour. Pour le moins, on ne le
        devroit pas faire s’il est vray qu’on ne donne point le nom d’homme
        à un enfant qui est encore au berceau.</p>
        <p>- Comment! respondis-je, belle sœur de ma maistresse, vous estimez mon
        amour jeune, qui est né en moy presque aussi tost que la
        connaissance du bien et du mal, et vous le croyez petit, encore qu’il
        surpasse en grandeur les plus grands geans qui furent jamais enfantez
        de la terre? – Je l’estime jeune, me dit-elle froidement, parce qu’il
        n’est nay que depuis le jour avant que vous ayez commencé
        d’entrer en cette avanture. Et je l’estime petit, au prix de ce qu’il
        sera, et que raisonnablement il doit estre. Mais, me dit-elle en me
        serrant la main, laissons ce discours, et, dites-moy, quand avez-vous
        opinion de nous revoir et quelle resolution en avez-vous prise avec ma
        sœur? – Vous avez ouy, luy respondis-je, tous nos discours, et je suis
        tant outré de desplaisir <pb n="130"/> de me separer d’elle, que je
        n’ay plus de memoire de chose quel-conque. – Puisque cela est, dit-elle
        en sousriant, vostre maistresse a bien fait de ne vous point favoriser
        d’avantage, car aussi bien ce desplaisir que vous dites vous l’eust
        fait oublier. – Ne croyez pas cela, repliquay-je soudain, car tout
        ainsi que je n’ay pas oublié ce que je n’ay point reçu
        des contentemens esperez, de mesme jamais je n’eusse perdu le souvenir
        des faveurs tant desirées.</p>
        <p>- Ne vous figurez point ce que vous dites, respondit-elle, car la
        memoire que vous avez de ce que l’on a fait pour vous, c’est parce
        qu’on se souvient tousjours beaucoup mieux du mal que du bien receu, et
        que l’amertume demeure plus long temps en la bouche que la douceur.
        Mais puls que vous n’avez point resolu autre chose avec ma sœur, je
        vous conseille de vous resoudre en vous-mesme de la revoir le plus tost
        et le plus souvent que vous, pourrez. Car souvenez-vous qu’il n’y a
        rien que les yeux qui fassent naistre l’amour, ni rien qui le fasse
        croistre davantage que de s’entre-voir souvent. Voyez-vous, Alcidon, je
        vous veux tesmoigner que je vous aime, et puisque vous avez entrepris
        ceste avanture, et que ç’a esté moy qui vous en ay ouvert
        la porte, je vous donneray des avis tels, que, si vous les suivez, sans
        doute vous en viendrez à bout. J’ai un peu plus d’age que ma
        sœur; cela est cause que j’ay un peu plus d’experience qu’elle, et
        peut-estre que vous aussi. Mais n’abusez pas des enseignements que je
        vous donneray, si vou’s ne voulez vous en repentir. Ma sœur vous aime,
        elle me l’a dit, et veritablement je le croy, et vous le pouvez bien
        juger par le hazard où elle s’est mise pour vous voir, mais elle
        est fort jeune, et, par ainsi, naturellement subjette aux imperfections
        de la jeunesse. La jeunesse est prompte à recevoir toutes sortes
        d’impressions, mais aussi prompte à les perdre, et cela d’autant
        que l’humidité de leur memoire est comme de la cire bien molle,
        où l’on imprime aisément tout ce qu’on veut, mais qui,
        encor plus aisément, perd ses figures imprimées, et mesme
        pour peu qu’on y en presente de nouvelles. II faut donc pour eviter ce
        danger, et si vous voulez tousjours estre aimé, et bien
        aimé, que, par vostre presence; vous renouveliez souvent ces
        premieres images, et, ne le pouvant par la presence, autant qu’il
        seroit necessaire, vous le fassiez par lettres et messages. Car lorsque
        ces entre-veues inesperées adviennent, ou ces messages non
        attendus, ils font un beaucoup plus grand effect, parce qu’en <pb n="131"/>
        amour, les biens et les contentemens esperez semblent estre deus, et
        que ce soit une injure s’ils sont retardez ou refusez, au lieu que les
        autres, qui viennent avant l’esperance, font en l’ame de qui les
        reçoit, comme les coups qui n’ont point esté preveus,
        c’est-à-dire des effects beaucoup plus grands.</p>
        <p>- Si je pouvois, luy dis-je, belle Delie, me desobliger, au peril de ma
        vie, des faveurs que je reçois de vous, je m’estimerois
        infiniment redevable à la fortune. Mais n’osant esperer tant de
        bonheur, je vous supplieray seulement de croire que, pour tesmoi-gnages
        de l’estime que je fais de votre jugement et de vos bons advis, je les
        observeray religieusement, et conserveray la memoire des obligations
        que je vous ay, jusques à la fin de ma vie, et, pour me
        dégager en quelque sorte de ce que je vous dois, n’ayant point
        de cœur pour le pouvoir faire dignement, je m’oblige à vous en
        remettre un entre les mains, que vous estimerez beaucoup plus que celui
        qui souloit estre à moy, et qui est maintenant à
        Daphnide. – Alcidon, me dit-elle en sousriant, je voy bien, par vos
        discours, qu’il est vray que toute chose tourne à son
        commencement, puis que, quand vous entrastes en ce jardin, vous me
        tinstes les mesmes propos de la perte de votre cœur, que vous faites
        maintenant que vous en sortez. Je prie Dieu que celle qui l’a le
        possede long temps, et cependant je verray quels seront les effets de
        vos promesses, tant en l’observation de mes advis, qu’en la remise de
        ce cœur que vous me promettez.</p>
        <p>A ce mot, estant arrivez à la porte du jardin, je pris
        congé d’elle, et ayant trouvé celuy qui m’attendoit pour
        me guider, nous nous mismes au petit pas pour retourner à nos
        rochers. Mais comme si le Ciel eust voulu plaindre nostre separation,
        tout à coup il se troubla et couvrit de tant de nues, que non
        seulement nous perdismes la clarté de la lune, mais fusmes de
        sorte mouillez de la pluye, que nous fusmes contraints de nous retirer
        sous un arbre, attendant que ceste grande furie fust passée.
        Celuy qui me conduisoit perdit de sorte la cognoissance du chemin, que,
        quand nous voulusmes aller où estoient ceux qui m’attendoient,
        il s’egara et me mena jusques à la source de la fontaine qui
        donne et le nom et le commencement à la riviere de Sorgues.</p>
        <p>Cette fontaine est toute entourée de si grands rochers, à
        l’extremité de cette vallée, qu’elle semble estre enclose
        par eux, comme si c’estoient de hautes murailles, sinon du costé
        d’où nous venions. Quand ceste source est en son repos, elle
        semble un <pb n="132"/> grand puits, qui laisse escouler ses eaux pour
        estre trop remply. – Mais, me disoit celuy qui me servoit de guide,
        quelquefois ceste fontaine est la plus espouvantable qui se puisse
        dire. Car voyez-vous la hauteur de ce rocher qui est à main
        gauche? Je vous asseure que bien souvent elle fait sauter ses eaux
        jusques là, et que ses bouillons s’eslevent avec une telle furie
        et avec un si grand bruit qu’il n’y a tempeste de mer qui
        l’égale. – Et n’en sçait-on point la cause, luy dis-je?
        - Non, me respondit-il, car quelquefois elle entre en ceste furie lors
        que le temps est le plus beau. Et, en effet, vous voyez qu’à
        ceste heure qu’il pleut, elle est aussi calme que les autres sources. -
        II faut, repliquay-je, que cela vienne de quelques vents enfermez, qui
        font cet effort pour sortir.</p>
        <p>Cependant que nous parlions ainsi, la pluye se renforça, et
        parce que je rencontray la concavité d’un rocher sous lequel on
        pouvoit estre à couvert, je luy dis que j’estois d’avis qu’il
        allast chercher ceux qui m’attendoient, car je ne pouvois plus aller
        à pied, et que, cependant que je me reposerois, la pluye
        peut-estre passeroit, et qu’apres, la lune venant à esclairer,
        elle nous aideroit à trouver le chemin.</p>
        <p>Or, mon pere, je vous raconte cecy, nori pas pour servir à
        nostre discours, mais seulement pour vous dire une avanture estrange,
        et que peut-estre jugerez-vous telle quand vous l’aurez ouye. Lorsque
        celuy qui me guidoit fut party pour faire ce que je luy avois
        commandé, et que je me vis seul sous ce rocher sauvage, Amour,
        qui eut pitié de moy, ne voulut pas que longuement je fusse sans
        luy. Aussi n’y avoit-il pas apparence que depuis si peu de temps
        j’eusse quitté le lieu où il estoit en sa gloire, et que
        je n’eusse point de souvenir. Je fus donc incontinent accompagné
        des douces pensées de Daphnide, et apres les avoir quelque temps
        entretenues, en fin je me mis à chanter tels vers, considerant
        combien l’absence estoit l’ennemie de l’amour:</p>
    </div>
    <div type="contentci">
        <milestone unit="line"/>
        <head type="chapitre">SONNET</head>
        <p>Des contentemens d’amour peu asseurez.</h3>
        <milestone unit="line"/>
        <p>Quand on y songe bien, que l’amour est penible!</p>
        <p>Que d’une grande peine on tire peu de fruict!<pb n="133"/></p>
        <p>Et qu’aux effects d’amour celuy n’est guere instruict,</p>
        <p>Qui pense qu’un bon-heur y puisse estre paisible!</p>
        <milestone unit="line"/>
        <p>Dès le commencement, un desir invincible</p>
        <p>Ne nous laisse en repos ny le jour ny la nuict;</p>
        <p>Incontinent, l’espoir, qui pas à pas le suit,</p>
        <p>Apres un vain travail, se trouve estre impossible.</p>
        <milestone unit="line"/>
        <p>Toutesfois, cet espoir, pour un plus grand tourment,</p>
        <p>N’abandonne jamais ny n’esloigne l’amant</p>
        <p>Qui s’aide à se tromper, et qui s’y fortifie.</p>
        <milestone unit="line"/>
        <p>Que si, par un hazard, ce bien nous atteignons,</p>
        <p>Par une absence, helas! soudain nous l’esloignons.</p>
        <p>Or, ayme, pauvre amant, et sur l’amour te fie!</p>
        <milestone unit="line"/>
    </div>
    <div type="contentl">
        <p>A peine avois-je finy ces dernieres paroles, qu’il me sembla que le
        temps s’estoit esclarcy, et que la lune, ayant percé les nuages
        plus espais, esclaira plus belle que je ne l’avois jamais veue. Cela me
        fit sortir de dessous cette concavité du rocher, où je
        m’estois mis pour éviter la pluye, et cependant que je regardois
        du costé d’où je pensois que ceux qui m’accompagnoient
        deussent venir, j’ouys la source de la fontaine qui me sembloit
        bouillonner. Je m’en courus incontinent sur le bord, pensant qu’elle
        s’esleveroit ainsi que j’avois ouy dire, et voulant voir cette
        merveille, je me tins quelque temps un peu reculé du bord. Je
        vis chose à la verité estrange à ouyr et difficile
        à croire: je vis, dis-je, l’eau s’eslever par-dessus ses bords,
        comme si ce n’eust esté qu’un seul bouillon, et, estant venue
        à la hauteur de trois ou quatre pieds, elle se creva tout
        à coup, et, à mesme temps, s’aparut un vieillard de la
        ceinture en haut, et avec la barbe jusques à l’estomac, et les
        cheveux longs flottants sur ses espaules, et le long de son visage,
        qui, tous mouillez, sembloient autant de sources, qui toutes
        s’assembloient avec celle qui sortoit d’une grande urne qu’il tenoit
        sous le bras gauche. Ce vieillard estoit couronné d’algue et de
        joncs, et pour sceptre tenoit en la main droicte un grand roseau.
        Cependant que je demeurois estonné de cette vue, je vis que,
        tout à l’entour de luy, l’onde commençoit de se souslever
        en divers bouillons, et qu’estant presque à sa mesme hauteur,
        soudain qu’il les eut touchez, ils se creverent comme avoit fait le
        premier, et en mesme temps se virent autant de nayades autour de luy
        qu’il <pb n="134"/> y avoit eu de bouillons en la fontaine. Toutes, comme
        luy portans honneur, s’inclinerent devant luy, et, sans que je les
        pusse entendre, deviserent ensemble quelque temps. Et puis, s’estant
        relevé par-dessus elles, comme en un trosne que l’eau mesme luy
        faisoit, elles vindrent, comme par hommage, luy baiser la main et luy
        faire un present. L’une luy presentoit un siege couvert de mousse et de
        limon; l’autre, une guirlande de joncs et de rozeaux; une autre, une
        ceinture d’algue; une autre, un panier de chastaignes cornues. L’une
        luy offroit un bouquet de fleurs de joncs; l’autre, un filet plein de
        divers poissons. Bref, il n’y eut une seule qui, pour luy donner
        quelque preuve de sa bonne volonté, ne luy presentast ce qu’elle
        avoit peu recouvrer le long de ces bords. Apres qu’il eut receu tous
        ces presens, et que, pour tesmoigner combien il les avoit agreables, il
        les eut remerciées par divers signes, j’ouys que, d’une voix
        haute, et un peu aigre, il dit:</p>
        <p>Divines nayades, à qui les destinées ont ordonné
        de vivre dans mes eaux, et qui vous plaignez d’estre confinées
        dans ma petite source, au lieu que vous voyez vos sœurs nager à
        bras estendus dans le large sein du Rosne et de la Durance, cessez vos
        plaintes, et, avec moy, vous resjouyssez de l’advantageuse eslection
        qu’elles ont faite pour nous, puisqu’encores que l’estendue de nostre
        domination ne soit pas égale en grandeur aux autres, elle les
        surpasse aussi en tant d’autres privileges, que nous n’avons point
        d’occasion d’envier aucuns de nos voisins. Car notre vie est douce et
        reposée; nul ne vient interrompre nostre sommeil ny nos
        agreables passe-temps; nos rives ne sont jamais ensanglantées
        d’homicides; jamais nos eaux ne sont troublées par les cheutes
        ny precipices des sales torrents, et jamais nous ne les voyons
        empunaisies par la puante poix dont reluisent les vaisseaux. Mais ce
        qui nous doit le plus contenter, voire ce qui nous doit rendre glorieux
        pardessus tous les plus grands fleuves de l’Europe, c’est, ô mes
        divines sœurs, I’infaillible promesse que nous avons du Destin, et que,
        depuis peu encore, il m’a reconfirmée avec ces paroles: Heureux
        demon de Sorgas, escoute, me dit-il, ce que je te promets: vingt et
        neuf siecles Gaulois ne seront point plustost escoulez, que sur tes
        rives viendrale cygne Florentin, qui, sous ombre d’un laurier, chantera
        si doucement que, ravissant les hommes et les dieux, il rendra à
        jamais ton nom celebre par tout le monde, et te fera surpasser en
        honneur tous les fleuves qui, comme toy, se desgorgent dans la mer. <pb n="135"/></p>
        <p>II vouloit continuer, lorsqu’oyant quelque bruit, et, comme je croy,
        apercevant venir ceux qui me cherchoient, je fus tout estonné
        que luy et toute la trouppe, frappant des mains tout à coup dans
        l’eau, ils la firent rejallir si haut, que je les perdis de veue, et je
        demeuray comme endormy, ainsi que me dirent ceux qui me treuverent, non
        pas si pres de la fontaine que je pensois estre, mais au mesme lieu
        où m’avoit laissé celuy qui les estoit allé querir.</p>
        <p>- Voilà, dit Adamas, veritablement une merveilleuse vision, que
        je penserois, quant à moy, estre un songe, mais non pas de ceux
        qui viennent ordinairement, car celuy-cy sans doute signifie que
        quelque grand, et remarquable personnage habitera ces solitaires
        rochers, et rendra ces rives glorieuses par la grande renommée
        qu’il acquerra, qui se doit juger devoir estre tres-grande, puisque les
        promesses en sont faites par les destinées, avec des paroles si
        advantageuses. – Je ne sçay, respondit Alcidon, si ce fut un
        songe; mais il est bien certain qu’il me sembloit de veiller.</p>
        <p>Et puis, il continua de cette sorte: Je montay à cheval, et,
        pour abreger, je ne m’arresteroy point à vous deduire les
        particularitez de mon retour. Tant y a qu’apres plusieurs et divers
        perils, j’arrivay où j’avois laissé le roy Euric, qui me
        receut avec beaucoup de caresses. Et parce qu’outre l’honneur qu’il me
        faisoit de m’aimer, encore se plaisoit-il infiniment de sçavoir
        les bonnes ou mauvaises fortunes qu’on avoit en amour, me prenant par
        la main, il me conduisit dans une chambre retirée, où, ne
        pouvant estre ouy de personne: Eh bien! me dit-il, soldat d’Amour,
        vostre entreprise a-t’elle esté heureuse ou malheureuse
        ?- Seigneur, luy dis-je, quand il vous plaira que je vous en fasse le
        recit, vous en pourrez mieux juger que moy. – Je veux, me dit-il, que
        ce soit à ceste heure mesme, car je meurs d’envie de scavoir si
        vous estes aussi heureux en amour que je l’ay esté en guerre.</p>
        <p>Alors, pour luy obeyr, je luy racontay tout ce que je viens de vous
        dire. Mais je me repentis bien depuis de luy avoir parlé si
        advantageusement et de la beauté et de l’esprit de Daphnide, car
        je m’apperceus qu’il eut un grand contentement de sçavoir que je
        n’avois eu que des paroles et des baisers, et lors que je voulus
        remedier à la faute que j’avois faite, il ne fut plus temps.
        Toutesfois, pour luy donner le change, je me mis à parler tant
        à l’advantage de Delie, que je creus au commencement de l’y pou-
        <pb n="136"/> voir embarquer. Et le roy, qui estoit trop fin pour ne s’en
        appercevoir pas, afin de ne me mettre en soupçon, en fit si bien
        le semblant, que peut-estre tout autre y eust esté trompé
        aussi bien que moy. Oh! que c’est une grande imprudence à un
        amant de donner cognoissance de son affection à son maistre!
        Car il esveille en luy quelquefois des pensées qu’il n’eust
        jamais eues, et qui enfin, par l’esperance, le rendent, sinon
        possesseur de son bien, pour le moins pretendant, et recherchant une
        mesme chose. Et Dieu scait quelle est la force de l’ambition sur
        l’esprit des femmes, et mesme des femmes qui ont une ame genereuse!</p>
        <p>Cependant que nous parlions de ceste affaire, on vint advertir le roy
        que ceux de la ville d’Arles avoient resolu de se remettre en ses
        mains, aux conditions qu’il leur avoit fait proposer, à
        sçavoir, de la conservation de leurs franchises et privileges,
        sans laquelle ils n’eussent jamais consenty à le recognoistre,
        tant les peuples et habitans de cette ville sont courageux et hardis.
        C’est, me dit alors le roy, me tirant un peu à part, pourquoy je
        vous ay demandé si vous aviez esté aussi heureux en amour
        que moy en guerre. Car ceste ville est le chef de cette province; se
        donnant à moy comme elle fait, il faut croire que toutes les
        autres en feront bien-tost de mesme à son exemple. – Seigneur,
        luy respondis-je, c’est un fort bon presage pour moy, et si je viens
        à bout de mon dessein, je ne voudrois pas avoir
        changé ma prise à la vostre.</p>
        <p>Le roi m’embrassa en sousriant, et puis me dit tout haut: Nous
        sçaurons une autre fois le reste de vos nouvelles. Cependant, je
        vay mettre ordre à contenter ceux de cette ville, pour convier
        les autres à faire comme elle. – C’est, luy dis-je, seigneur, le
        meilleur conseil que vous puissiez suivre; car un grand roy, comme
        vous estes, doit s’efforcer de se sousmettre les peuples
        plus par la douceur que par la force.</p>
        <p>Cependant que le roy travailloit de son costé, j’en faisois de
        mesme du mien, car, en mesme temps, je depeschay Alizan, qui estoit le
        nom de celuy que Daphnide m’avoit donné pour me guider. Et parce
        qu’elle se fioit grandement en luy, et que desjà sa
        fidelité et son affection m’estoient cogneues, je le priay de
        faire en sorte que je peusse, par sa prudence, revoir encore ceste
        belle dame, que je n’oublierois jamais l’obligation que je luy avois,
        de laquelle je m’acquitterois en toutes les sortes qu’il voudroit. II
        partit avec un mot de lettre et me promit de veiller à mon
        <pb n="137"/> contentement, et qu’il ne laisseroit perdre une seule
        occasion sans m’en donner advis, et sans me tesmoigner
        le desir qu’il avoit de me faire service.</p>
        <p>II me laissa de ceste sorte, mais avec tant d’amour, que je n’avois
        autre pensée que celle de Daphnide. J’esprouvay bien alors que
        les amans ne mesurent pas le temps comme les autres hommes, mais selon
        l’impatience de la passion qui les possede. Car les jours me sembloient
        des lunes, tant je les trouvois longs, n’ayant point de nouvelle de
        ceste belle dame. Alors, mon plus doux entretien, quand je me pouvois
        distraire des hommes, c’estoit ma pensée qui continuellement me
        representoit tout ce qui s’estoit passé en ce voyage. Mais parce
        que c’estoit d’autant plus augmenter mes desirs, je me souvins qu’un
        jour je souspiray tels vers sur ce subject:</p>
    </div>
    <div type="contentci">
        <milestone unit="line"/>
        <head type="chapitre">STANCES</head>
        <p>Sur une absence.</h3>
        <milestone unit="line"/>
        <h4>I</h4>
        <milestone unit="line"/>
        <p>He! pourquoy, ma memoire,</p>
        <p>Maintenant de ma gloire</p>
        <p>Te veux-tu souvenir?</p>
        <p>Puisque par ceste absence</p>
        <p>J’ai perdu l’esperance</p>
        <p>D’y pouvoir revenir.</p>
        <milestone unit="line"/>
        <milestone unit="line"/>
        <h4>II</h4>
        <milestone unit="line"/>
        <p>Dis-tu pas que madame</p>
        <p>Conserve dans son ame</p>
        <p>L’espoir de mon retour.</p>
        <p>Et qu’il faut que de mesme,</p>
        <p>J’espere, si je l’ayme,</p>
        <p>De la revoir un jour?</p>
        <milestone unit="line"/>
        <milestone unit="line"/>
        <h4>III</h4>
        <milestone unit="line"/>
        <p>Que, comme la, pensée</p>
        <p>D’une peine passée <pb n="138"/></p>
        <p>Plaist quand elle revient,</p>
        <p>Une gloire obtenue</p>
        <p>De mesme continue</p>
        <p>Quand on s’en ressouvient?</p>
        <milestone unit="line"/>
        <milestone unit="line"/>
        <h4>IV</h4>
        <milestone unit="line"/>
        <p>Tay-toy, tay-toy, flatteuse;</p>
        <p>En ma fortune heureuse,</p>
        <p>Autrefois je me pleus;</p>
        <p>Mais ores l’ayant eue,</p>
        <p>Le souvenir me tue</p>
        <p>Du bien que je n’ay plus.</p>
        <milestone unit="line"/>
        <milestone unit="line"/>
        <h4>V</h4>
        <milestone unit="line"/>
        <p>Et que l’espoir encore</p>
        <p>De voir ce que j’adore</p>
        <p>M’apporte guerison,</p>
        <p>C’est une flatterie</p>
        <p>Pleine de tromperie,</p>
        <p>Mais vuide de raison.</p>
        <milestone unit="line"/>
        <milestone unit="line"/>
        <h4>VI</h4>
        <milestone unit="line"/>
        <p>Helas! que l’esperance</p>
        <p>Sert de peu d’allegeance</p>
        <p>Contre le mal presant,</p>
        <p>Et que le mal excede</p>
        <p>De beaucoup le remede</p>
        <p>Qu’elle va, produisant!</p>
        <milestone unit="line"/>
        <milestone unit="line"/>
        <h4>VII</h4>
        <milestone unit="line"/>
        <p>Cesse donc, ô memoire,</p>
        <p>De r’appeller la gloire</p>
        <p>Que je regrette icy;</p>
        <p>Tu reblesses mes playes,</p>
        <p>Alors que tu t’essayes</p>
        <p>De les guerir ainsi. <pb n="139"/></p>
        <milestone unit="line"/>
    </div>
    <div type="contentl">
        <p>Le grand Euric n’ayant plus rien à faire autour de ceste ville,
        qui, apres un si long siege, s’estoit rendue à luy, voulut pour
        quelques jours rafraischir son armée, qui avait esté
        grandement travaillée en ceste occasion, et, la separant en
        divers lieux, ne retint pres de sa personne que ce qui estoit
        necessaire pour sa seureté. Et parce que c’estoit sa coustume
        que, quand il faisoit tréve avec Mars, il recommencoit la guerre
        avec l’Amour et avec la chasse, il s’adonna à tous les deux,
        incontinent qu’il en eut le loisir, n’y ayant rien que son courage
        genereux hayst davantage que l’oisiveté. Aussi souloit-il dire
        que, de vivre sans rien faire, c’estoit s’enterrer avant que d’estre
        mort. La charge que j’avois m’appeloit ordinairement aupres de sa
        personne, mais l’affection que je luy portois m’y retenoit encore
        davantage; c’est pourquoy j’estois tousjours à ses costés.</p>
        <p>II est vray que ceste nouvelle amour, ou plustost ce renouvellement de
        mon ancienne affection envers Daphnide, me rendoit tellement pensif,
        qu’à peine pouvois-je parler à personne. Dequoy le roy
        s’appercevant, un jour qu’il estoit à la chasse, fust qu’il
        voulust se moquer de ma passion, ou que desjà il se plust d’ouyr
        parler de celle qui me lioit et la langue et le
        cœur, il m’appella, et, en sousriant, me dict:</p>
        <p>C’est trop mespriser les personnes presentes pour les absentes, que de
        demeurer continuellement sans parler pour ne point interrompre vos
        pensées. – Seigneur, luy dis-je, la necessité doit servir
        d’excuse à qui luy obeyt. – A ce que je vois, Alcidon,
        repliqua-t’il, il n’y a que moy qui aye perdu en ceste adventure. – Et
        comment cela, seigneur? luy dis-je. – Parce, continua-t’il, que
        Daphnide, d’un demy-serviteur qu’elle avoit en vous (c’est ainsi qu’on
        pouvoit parler de vostre affection envers elle), elle en a gagné
        un tout entier. Et vous, au lieu que vous n’aviez qu’un maistre, vous
        avez à ceste heure et un maistre et une maistresse. Mais moy,
        j’y ai perdu; car au lieu que tout seul je vous possedois, maintenant
        j’ay un compagnon qui y a part, et Dieu vueille encores que ce ne soit la plus grande!</p>
        <p>- Si je pensois, repris-je incontinent, que ceste affection me pust
        divertir en quelque sorte du service que je vous dois, c’est sans
        doubte, seigneur, qu’au lieu de l’amour, j’eslirois plustost la mort,
        me jugeant trop indigne de vivre si, jusqu’à mon dernier
        souspir, je ne continuois en ce dessein. Mais si, sans manquer à
        vostre service, je puis parvenir au bonheur qu’Amour me promet,
        <pb n="140"/> et que mon cœur avec tant de passion souhaitte, je ne pense
        pas qu’il y ait de la perte poui vous, puisqu’un bon maistre, tel que
        vous estes, desire tousjours de voir que ceux qui sont à luy
        ayent du contentement. – J’advoue, me dit-il, en riant, cette
        affection, pourveu qu’elle ne vous fasse point plus de mal qu’elle ne
        m’en faict. Mais je crains fort que, comme une maladie ne peut pas
        demeurer longuement sans augmenter ou diminuer, si la vostre ne diminue
        bientost, elle ne s’augmente de sorte que nous vous perdions. Et pour
        ce, il faudroit, ou vous en diyertir, ou y mettre quelque remede. -
        Seigneur, luy dis-je, le soing qu’il vous plaist avoir de moy me
        garantit de toute sorte de peril; mais de guerir ou diminuer mon
        affection, c’est entreprendre une chose impossible, et à
        laquelle je ne consentiray jamais. – Voilà, me dit le roy une
        forte et grande passion. – Seigneur, respondis-je, si vous en voyiez le
        sujet, je m’asseure que vous diriez qu’elle est encores, trop petite
        pour l’égaller. – Mais, adjouta-t’il, est-il croyable qu’elle
        soit aussi belle que vous la dites? – Seigneur, luy respondis-je, si
        je ne craignois d’estre moy-mesme la cause de ma ruine, je vous en
        dirois, et avec verité, encore davantage, mais j’ay grand peur
        que je n’aiguise, par ce moyen, le fer qui m’ostera la vie. – Et
        comment l’entendez-vous? me dit-il.</p>
        <p>Et parce que je ne respondois point: Parlez, Alcidon, continua-t’il, dites-moy librement quelle est votre crainte.</p>
        <p>Et me l’estant fait commander deux ou trois fois, enfin j’y continuay:
        J’ay peur, et non point, seigneur, sans raison, que Daphnide estant si
        belle, ne gagne autant sur vostre ame que sur la mienne. Que si ce
        malheur m’arrivoit, il est bien certain, que la mort seroit mon
        recours, mais une mort si desesperée que mes plus grands ennemis
        en auroient pitié. – J’ay recogneu, me dit-il alors, il y a
        quelques jours, par les propos que vous m’avez tenus, que vous estiez
        en ceste doute, et j’ay voulu parler à vous expressément
        pour vous en oster. Je ne voudrois pas faire ce tort à qui que
        ce fust des miens, sçachant assez combien l’on peut ressentir
        une telle injure. A plus forte raison à vous, à qui j’ay
        donné assez de tesmoignage d’une particuliere bien-vueillance.
        Vivez contant et asseuré de ce costé-là, car je
        vous jure, par la couronne que je porte, qu’il n’y a beauté
        humaine qui me puisse porter à une telle faute. – Seigneur, luy
        dis-je, si je pouvois, je me jetterois à vos genoux pour vous
        remercier de cette grace, que je n’estime pas moins qu’une nouvelle
        vie, vous pou- <pb n="141"/> vant jurer, avec verité, que la peine
        où j’en estois m’eust mis dans le cercueil, si elle eust continué.</p>
        <p>Nos discours n’eussent pas si tost cessé, si la chasse, venant
        vers nous, ne nous y eust contraints, Quant à moy, je demeuray
        le plus content homme du monde, m’asseurant en la parole qu’il m’avoit
        donnée. Et cela fut cause que, depuis, toutes les fois qu’il
        m’en parloit, je luy en disois franchement tout ce que ma passion m’en faisoit juger.</p>
        <p>Quelques jours s’escoulerent, qui ne m’estoit pas une petite peine;
        mais, en mesme temps, les affaires du roy le convierent (pour recevoir
        quelque place qui se vouloit mettre en ses mains) de s’acheminer avec
        partie de son armée du costé où Daphnide
        demeuroit. Ayant sceu ceste resolution par le roy, je luy dis,
        transporté de joye: A ce coup, seigneur, je recevray la faveur
        que vous me voulustes faire, quand j’allay voir ma maistresse, car vous
        passerez à la porte de sa maison, – Je m’en resjouis, me
        respondit-il, car nous verrons si elle est si belle que vous la
        figurez, et si je parle à elle, je recognoistray
        bien tost si vous en devez esperer quelque chose.</p>
        <p>Voilà donc le roy en chemin. Et, pour ne particulariser ce qui
        ne touche point au discours que j’ay à vous faire, je laisseray,
        sage Adamas, à ceux qui escriront ses faicts, ample subject des
        plus belles histoires, de raconter les exploicts de guerre qu’il fit en
        ce voyage, et diray seulement qu’estant à une lieue de la maison
        de Daphnide, le roy me dit qu’il vouloit la voir, et que, par honneur,
        il n’oseroit passer si pres d’elle et de sa mere, sans ceste
        demonstration de bien-vueillance envers le pere, qui
        l’avoit servy et le servoit encores si dignement.</p>
        <p>Je luy respondis: J’ay grand peur, seigneur, qu’à ceste fois
        l’amour ne se mesle avec l’honneur. – Vous voicy, me dit-il en
        sousriant, en votre premiere folie. Ne croyez-vous pas ce que je vous
        ay juré, avant vous l’avoir promis? Si je I’eusse fait, c’eust
        esté tromperie; mais à ceste heure, ce seroit perfidie.
        Perdez ceste opinion, si vous ne me voulez offencer; et, au contraire,
        soyez certain que je vous y rendray tous les bons offices que vous
        pouvez attendre du meilleur de vos amis.</p>
        <p>Je depeschay incontinent vers Daphnide pour l’advertir de la venue du
        roy, et, quand nous fusmes à la veue de la maison, je me voulus
        mettre devant, mais il me commanda de demeurer pres de luy: Parce, me
        dit-il à l’oreille en sousriant, que je sçay <pb n="142"/>
        bien que ma veue sera plus agreable si je vous y meine que si j’y
        allois tout seul. – J’estime, luy dis-je, que ceste dame a trop de
        jugement pour ne recognoistre, comme elle doit, l’honneur que vous luy
        faites. Mais prenez garde, seigneur, que vous n’alliez en lieu
        où vous ne perdiez le nom d’invincible que vous vous estes
        acquis jusques icy. Car je vous asseure que ce lieu se peut appeler la
        maison des Graces, Daphnide estant accompagnée de deux sœurs qui
        ne cedent point à autre qu’à elle, et si je n’eusse
        esté desjà engagé, il y en a une qui s’appelle
        Delie, qui sans doute m’eust acquis entierement. – N’est-ce pas, me
        respondit le roy, celle de qui vous m’avez parlé? – C’est, luy
        dis-je, seigneur, celle-là mesme, qui est bien la plus accomplie
        dame que je vis jamais, si, comme je luy ay dit, elle n’avoit point de
        sœur. – C’est à elle, repliqua le roy en sousriant, à qui
        il faut que je m’addresse.</p>
        <p>Et, à ce mot, nous arrivasmes si prés du chasteau que,
        les dames estans sur le pont, le roy mit pied à terre pour les
        saluer, et puis prenant la bonne mere par la main, entra dans la sale,
        où il l’entretint quelque temps, luy demandant des nouvelles de
        sa santé et de celle de son mary, et si elle n’avoit point peur
        de la guerre. Cependant, je parlois à la belle Daphnide qui,
        encore que tousjours tres-belle, ce jour-là toutesfois il se
        peut dire qu’elle se surpassoit soy-mesme, ayant adjousté
        à sa beauté naturelle tant de graces par l’agencement de
        son habit et de sa coiffure, que je ne vis jamais rien qui meritast
        tant d’estre aimé.</p>
        <p>Delie estoit aupres d’elle et parce que, ravy en la contemplation de ce
        que mes yeux regardoient, je demeuroy quelque temps avant que de parler
        : Vous vous en allastes, me dit-elle assez bas, sans cœur, et, à
        ce que je vois, vous revenez sans langue. Si vous en perdez autant
        à chaque voyage, pour peu que vous en fassiez, celle à
        qui vous estes ne sera guere bien servie de vous. – Vous pensez vous
        mocquer, luy dis-je, belle Delie, mais il est bien certain que si celle
        qui vous empesche d’estre la plus belle du monde continue, je ne scay
        ce que je deviendray. – Et de qui parlez-vous? dit Daphnide. – De
        vous, madame, luy respondis-je, qui vous plaisez à faire mourir
        tout le monde d’amour, adjoustant tant de beauté à celle
        que la nature vous a donnée qu’il ne faut point que personne
        espere de vous voir sans donner sa liberté pour rançon. -
        Je veux croire, respondit-elle, pour favoriser AIcidon, que cela
        seroit, si chacun me voyoit avec les yeux <pb n="143"/> d’Alcidon. Mais
        laissons ce discours, et nous dites quel est votre chemin? – Je
        sçay bien, luy respondis-je, que celuy qui m’a conduit icy est
        celuy de ma felicité, et que, quand je partiray, ce sera celuy
        de mon enfer. – Vous estes gracieux, respondit Daphnide en sousriant;
        je vous demande où va le roy et où s’adresse vostre armée.</p>
        <p>Je voulois luy respondre, mais le roy, qui m’appella, me contraignit de
        m’en aller vers luy: AIcidon, me dit-il, venez-moy servir de tesmoing.
        N’est-il pas vray que la forte et puissante ville d’Arles s’est
        remise-en nos mains? – II est certain, seigneur, luy respondis-je, et
        que bien tost, si vous voulez continuer d’exercer vos armes, il faudra
        chercher d’autres royaumes, et enfin d’autres mondes, tant elles sont
        heureuses à vaincre et surmonter. – On ne me veut pas croire,
        reprit le roy; c’est pourquoy je vous prie de raconter à cette
        dame incredule, de quelle sorte non seulement Arles, mais presque toute
        cette province, qui se disoit des Romains, est maintenant à
        nous. – Ce n’est pas, seigneur, respondit la bonne vieille, que je ne
        croye tout ce que vous me dites. Mais c’est que, veritablement, nous
        avons jusques icy tenu cette ville imprenable. – Non, non, repliqua le
        roy; je veux qu’il le vous fasse entendre par le menu, afin qu’une
        autre fois vous ne doutiez point de ce que je vous diray.</p>
        <p>Et, à ce mot, me donnant le change, il me mit en sa place et
        prit la mienne. Je le recogneus bien, mais, parce qu’il avoit
        accoustumé de faire ainsi bien souvent, je ne m’en estonnay
        point, ny pour lors je’ n’entray point en soupçon. Au contraire,
        je fus bien aise de le veoir prés de Daphnide, parce que, Delie
        s’estant voulue reculer, il la retint et parla quelque temps à
        toutes deux. II me fut impossible d’en ouyr les discours, tant parce
        qu’il estoit un peu esloigné, que d’autant que je parlois
        continuellement à cette bonne vieille. Mais il faut advouer que,
        quand peu apres, je vis que le roy prenoit Daphnide par la main et la
        retiroit seule vers une fenestre, je commencay d’entrer en doute, et la
        parole me mouroit bien souvent dans la bouche, ou si je parlois,
        c’estoit comme une personne qui resve. Je ne pouvois, de là
        où j’estois, sinon remarquer leurs visages et leurs actions, et
        tout ce que j’en voyois me faisoit soupçonner ce que je
        redoutois le plus. De sorte que j’eusse bien voulu qu’il fust venu
        quelque forte alarme pour faire partir le roy d’où il estoit. Je
        ne sçay s’il y demeura long-temps, car il me dura si fort que
        j’eusse juré le jour estre deux <pb n="144"/> fois passé, si
        je n’eusse bien veu que la nuict n’estoit point encore venue. En fin,
        le roy prit congé, et, remontant à cheval, continua son voyage.</p>
        <p>Daphnide, me voyant partir et le suivre, me fit signe qu’elle vouloit
        parler à moy, qui fut cause que je commanday à l’un des
        miens qu’il fist cacher mon cheval, afin que j’eusse subject de
        demeurer un peu apres la trouppe, et il le fit si à propos que,
        quand j’eus mis le roi à cheval, le mien ne se trouva point, de
        sorte qu’encore qu’il m’appellast deux ou trois fois, si fallut-il que
        je demeurasse, feignant toutesfois de me courroucer à ceux qui
        estoient à moy du peu de soin qu’ils avoient. Le roy, et presque
        toute la trouppe partit, et, faisant semblant de rentrer dans le logis
        seulement pour ne laisser ces belles dames au soleil, je tiray à part Daphnide.</p>
        <p>- Eh bien! madame, luy dis-je, que vous semble du grand Euric? – Mais
        vous, me dit-elle, que pensez-vous des discours qu’il m’a tenus? – Je
        sçay, luy respondis-je, qu’il n’y a rien de plus accomply que ce
        grand roy. – Or, me repliqua-t’elle, je, vous veux dire mot à
        mot les propos que nous avons eus, et par là vous jugerez qui
        des deux vous aime le mieux. Lorsqu’il m’a retiré vers la
        fenestre, comme vous avez veu, afin que Delie ne le pust ouyr, quoique
        par civilité il l’eust arrestée avec moy au commencement,
        il m’a dit: Je ne m’estonne plus si Alcidon s’est mis au hasard
        où il a esté pour vous voir, car il est certain qu’il n’y
        a rien au monde de si beau que vous estes belle, et que tout ce que
        j’ai veu jusques icy ne peut estre estimé tel quand on vous a veue.</p>
        <p>II m’a fait un peu rougir en me tenaint d’abord ces discours, et mesme,
        luy oyant parler de vous, et de choses que je ne pensois pas qu’il
        sceust; toutesfois, faisant semblant de ne savoir ce qu’il vouloit
        dire, je luy ay respondu: – Je ne sçay, seigneur, à quel
        propos vous me parlez d’Alcidon, ny quel est le hasard qu’il a couru,
        mais si sçay bien qu’il n’y a rien en moy qui merite, ny d’y
        arrester vos yeux, ny d’employer les belles paroles d’un si grand roy.
        - Eh quoi! m’a-t’il dit, belle dame, pensez-vous qu’Alcidon soit party
        de mon armée sans mon congé, et sans me dire où il
        alloit? Les ordonnances de la guerre sont trop rigoureuses contre ceux
        qui font autrement, et, de plus, asseurez-vous qu’il est trop jeune
        pour avoir une si bonne fortune et la pouvoir taire. – Je suis si peu
        guerriere, luy ay-je respondu, <pb n="145"/> et l’age d’Alcidon m’importe
        si peu, que je ne me suis jamais enquise jusqu’ici, ni quelles sont les
        ordonnances de la guerre, ny le silence de celuy de qui vous parlez. -
        Et quoy! m’a-t’il repliqué, vous pensez donc que je ne
        sçache pas qu’il vous a vue par deux fois: au commencement,
        chez un chevalier qui a charge des machines de guerre en mon
        armée, et puis chez vostre sœur, où vous l’avez tenu dans
        un cabinet autant qu’il a voulu demeurer? Non, non, ma belle dame, il
        n’y a rien qu’il ne m’ayt raconté, et si particulierement que
        vous ne m’en scauriez rien dire davantage. – II faut, luy ay-je
        respondu, qu’Alcidon se fie beaucoup en vous, car je ne croy pas,
        seigneur, que cela soit des ordonnances de la guerre.</p>
        <p>Et, en disant ces paroles, j’ay esté contrainte de me mettre la
        main sur le front, feignant de me frotter les sourcils, de honte que
        j’avois de penser que le roi sceust toutes ces particularitez. Mais
        luy, en sousriant: Ce ne sont pas, m’a-t’il dit, des ordonnances de la
        guerre, mais ouy bien de celles de la vanité des jeunes
        personnes, qui ne peuvent rien taire que ce qu’ils ne sçavent
        pas, afin que, si ce sont des affaires d’Estat, on pense qu’ils y
        soient des plus advancez, et si ce sont de celles de l’amour, on les
        croye plus aimables, en se disant plus aimés qu’ils ne sont.</p>
        <p>Et lors, me retirant la main du visage: Mais, a-t’il continué,
        ne soyez point faschée que je le sçache, puis que, vous
        aimant et honorant comme je fais, je n’ay garde d’en faire jamais
        semblant. Et seulement, si vous m’en croyez, et si vous voulez ne vous
        point ruiner de reputation, retirez-vous de ceste jeunesse et rompez
        toutes recherches; car soyez certaine que, tout ainsi qu’il m’en a
        parlé à ceste fois, il en fera de mesme, si l’humeur luy
        en vient, à quelqu’autre qui ne sera pas si discret que je suis.
        Et toutesfois, vous ne luy en devez pas savoir mauvais gré, car
        encore a-t’il esté fort retenu, et puis son age ne luy permet de
        n’en parler qu’à moy seul.</p>
        <p>- Jugez, me dit-elle, Alcidon, en quel estat vous m’avez mise, de luy
        declarer ces choses que surtout vous deviez taire. Je ne scay comme je
        n’en suis beaucoup plus en colere contre vous, quand je considere le
        tort que vous m’avez fait. – Madame, luy dis-je, j’advoue que j’ay fait
        une tres-grande faute, mais je m’asseure que vous l’excuserez, s’il
        vous plaist de vous souvenir de quelle sorte nous avons vescu durant la
        vie de son predecesseur, je veux dire le roy Torrismond. Car
        celuy-là ayant esté <pb n="146"/> par son commandement, la
        cause de notre premiere amour, j’ay pensé que celuy-cy, ne me
        faisant pas paroistre moins de bonne volonté, en favoriseroit
        l’accomplissement. Mais, à ce que je vois, leurs desseins en ce
        qui me touche sont bien differens, puis que celuy-là n’avoit
        autre volonté que de me rendre bien-heureux, me donnant ce qu’il
        eust bien voulu pour luy-mesme, et celuy-cy, au contraire, de me rendre
        le plus mal-heureux homme qui vive, me ravissant ce qu’il pense estre
        à moy, et sans quoy il sçait bien que je ne veux pas
        mesme la vie. Car je prevoy, par la cognoissance que j’ay de son
        humeur, qu’il vous veut aimer, et que la façon dont il vous
        à parlé de moy n’a pas esté pour haine qu’il me
        porte, ny pour le croire comme il le dit, mais seulement qu’ayant
        dessein d’acquerir vos bonnes graces, et croyant que vous me faictes
        l’honneur de m’aimer, il me veut mettre mal avec vous, afin que, vostre
        esprit n’estant point engagé ailleurs, il puisse plus
        aisément vous gagner, et venir à bout de ses desseins.
        Mais, madame, si vous pensez qu’il puisse parvenir à ce qu’il
        desire, et qu’un jour j’aye à voir ce changement en vous, je
        vous adjure, par la memoire du grand Torrismond, qui nous a tant aimez,
        de ne soufirir point que je vive, mais de me le dire de bonne heure,
        afin que, par ma mort, je previenne un si malheureux accident.</p>
        <p>Daphnide alors, en sousriant: Je suis bien aise, me respondit-elle, de
        vous voir en la peine où vous estes, tant pour vous empescher
        une autre fois de retomber en la mesme faute que vous avez faite de
        parler si librement de ce que vous devez taire, que pour recognoistre,
        par la crainte que vous avez du roy et de sa bonne volonté
        envers moy, que veritablement vous m’aimez. Mais, Alcidon, je vous aime
        trop aussi pour vous y laisser plus longuement. Vivez donc en
        asseurance de ce costé-là, et soyez certain que, tant
        qu’Alcidon m’aimera, jamais autre ne sera aimé de Daphnide, et
        qu’il n’y a ni grandeur, ny authorité du
        roy qui me fasse jamais changer cette resolution.</p>
        <p>Nous eussions bien discouru plus longuement, n’eust esté que le
        roy, qui m’avoit envoyé querir par deux fois, y renvoya pour la
        troisieme, en peine, comme je croy, de ce que j’estois pres de
        Daphnide, sçachant bien qu’elle me diroit, si elle avoit le
        loisir, quelque chose de ce qui me touchoit. Je partis donc, apres
        avoir baisé la main à ma belle maistresse, et apres avoir
        pris asseurance d’elle que, si le roy continuoit, elle ne laisseroit
        rien passer <pb n="147"/> sans me le dire. Et je m’en vins au galop apres
        le roy, que je trouvay assez pres de là, qui s’estoit
        arresté à faire voler, expres, comme je pouvois juger,
        pour avoir excuse de m’attendre, afin que, si je ne fusse pas si tost
        venu, il eust pu me renvoyer querir.</p>
        <p>Quand je fus aupres de luy: Je vous ay envoyé querir, me
        dit-il, parce qu’il est fort dangereux de venir apres une armée
        avec peu de gens, d’autant que, si l’ennemy a envie de faire quelque
        effect, c’est tousjours en semblable occasion, et mesme que j’ay eu
        advis par mes espies que l’ennemy n’est pas loing. Je le remerciay du
        soing qu’il avoit eu de moy, et, quoique je n’en fisse pas semblant, si
        cogneus-je bien que, quand il disoit que l’ennemy n’estoit pas loin, il
        ne mentoit pas, puisqu’il estoit si pres de moy, et je n’en avois point
        pour lors un plus dangereux, ny un plus cruel que luy.</p>
        <p>Et voyez, sage Adamas, quelle est la folie d’amour! Je me ressentois
        de sorte de l’offence qu’il me faisoit, que, si ce n’eust esté
        de peur d’encourir le blasme de chevalier peu fidele, je ne sçay
        ce que je n’eusse point fait contre luy. Et toutesfois, encore que, par
        plusieurs fois, j’eusse resolu de me plaindre, au moins à luy,
        du tort qu’il m’avoit fait, si est-ce qu’ayant un peu consideré
        ce qui en pouvoit advenir, je fis dessein de dissimuler, et faire
        semblant de n’en sçavoir rien, sçachant bien qu’en toutes
        personnes, les desirs qui sont contrariez se rendent plus violents, et
        qu’en ceux qui ont la puissance, il n’y a rien qui ait plus de pouvoir
        de les retenir ou empescher d’user de violence, que quand ils pensent
        que leur dessein n’est pas entierement recogneu.</p>
        <p>Mais la grande contrainte en laquelle je vivois me travailla de sorte
        que je tombay malade. Et voyez, mon pere, quelle estoit mon affection,
        puisqu’elle eut le pouvoir de me reduire en l’estat où je fus
        depuis. Le roy ne pensoit pas, au commencement, que mon mal fust si
        grand que je le ressentois; mais, augmentant de jour à autre,
        et ses affaires le contraignant de ne se guere arrester en un lieu, il
        fut en fin contraint de me laisser dans la ville d’Avignon, au rapport
        de ses medecins, qui luy dirent la grandeur de mon mal.</p>
        <p>Je demeuray donc en cette ville, si mal que, sans le contentement que
        je recevois des lettres de Daphnide par le moyen d’Alizan, je ne
        sçay ce que je fusse devenu, tant pour la tristesse qui m’avoit
        saisi, que pour le desplaisir de ne suivre le roy en ses conquestes, ne
        pouvant assez dire combien je regrettois la perte de ces belles
        <pb n="148"/> occasions. Et toutesfois, au commencement, je demeuray plus
        de huit jours dans le lict avant que j’eusse des nouvelles de Daphnide,
        parce qu’elle, n’estant point advertie de mon mal et me croyant
        à l’armée, eile y avait envoyé Alizan. Cependant
        moy, qui pensois qu’elle sceust ma maladie, je me consommois d’ennuy et
        de desplaisir, ayant opinion que son silence procedoit de faute de
        bonne volonté. Et lors je blasmois et l’inconstance et
        l’ambition des femmes, pensant que l’affection que le roy avoit fait
        paroistre en fust assurement la cause. Enfin, ma patience ne pouvant
        plus souffrir que je vesquisse en ceste incertitude, je luy envoyay
        celuy des miens qui, la premiere fois, luy avoit porté de mes
        lettres, et, en l’extremité de mon mal, je luy escrivis ce peu de mots:</p>
    </div>
    <div type="contentli">
        <milestone unit="line"/>
        <head type="chapitre">LETTRE D’ALCIDON</head>
        <p>A DAPHNIDE</h3>
        <milestone unit="line"/>
        <p>J’ay bien, à ce coup, occasion de me plaindre de ma fortune, me
        voyant delaissé en mesme temps de mon maistre et de ma
        maistresse. (Je ne sçay, madame, s’il m’est encor permis de vous
        nommer ainsi.) Mais aussi me dois-je bien louer d’elle, qui, jugeant
        que c’est à tort que l’un et l’autre me traitte de cette sorte,
        ne me veut laisser plus long temps en vie, pour me faire souffrir cet
        injuste supplice plus longuement.</p>
        <milestone unit="line"/>
    </div>
    <div type="contentl">
        <p>Or, voyez, sage Adamas, comme Amour se plaist quelquefois de blesser et
        de guerir ceux qui sont à luy presque en mesme temps! Alizan,
        ayant esté envoyé en l’armée pour sçavoir
        de mes nouvelles et ayant appris que j’estois demeuré malade en
        Avignon, retourna en diligence vers sa maistresse, qui me le depescha
        tout aussi tost, et, de fortune, le mesme jour que je luy avois escrit.
        De sorte qu’à la mesme heure presque que celuy que je luy
        envoyois arriva vers elle, Alizan me vint trouver, qui m’apporta les
        siennes; elles estoient telles:</p>
    </div>
    <div type="contentli">
        <milestone unit="line"/>
        <head type="chapitre">LETTRE DE DAPHNIDE</head>
        <p>A ALCIDON</h3>
        <milestone unit="line"/>
        <p>Ce porteur, qui vous est allé chercher bien loin, vous trouvera
        plus <pb n="149"/> pres, à mon grand regret. Que je sçache
        l’estat de votre santé, et si la mienne vous est chere.</p>
        <milestone unit="line"/>
    </div>
    <div type="contentl">
        <p>Quand je receus ce message, et qu’apres je sceus de bouche que le
        suject pourquoy elle ne m’escrivoit que si peu de mots n’estoit
        seulement que pour la croyance qu’elle avoit qu’estant si malade, comme
        on luy avoit dit, je n’en pusse pas lire davantage, vous
        sçaurois-je representer, sage Adamas; quel fut mon contentement
        ? J’estois, à la verité, fort mal; les medecins, qui ne
        sçavent que les remedes du corps, avoient travaillé en
        vain pour ma guerison, puis’qu elle ne despendoit que de l’ame. II est
        vray que, dés l’heure que le fidele Alizan fut arrivé, je
        repris un peu de force, et pour ne manquer au commandement que je
        recevois de Daphnide, je le renvoyay le lendemain au matin avec une telle response:</p>
    </div>
    <div type="contentli">
        <milestone unit="line"/>
        <head type="chapitre">RESPONSE D’ALCIDON</head>
        <p>A DAPHNIDE</h3>
        <milestone unit="line"/>
        <p>C’est à vous, madame, à qui il faut demander des
        nouvelles de la santé d’Alcidon, puisqu’elle sera tousjours
        toute telle qu’il vous plaira. Si vous luy continuez l’honneur de vos
        bonnes graces, il se porte bien; autrement, il n’est pas seulement
        mort, mais il ne veut pas mesme avoir vescu.</p>
        <milestone unit="line"/>
    </div>
    <div type="contentl">
        <p>D’autre costé, Daphnide, voyant l’opinion, ou plutost la
        jalousie, où j’estois, fut bien aise qu’Alizan m’en peust oster,
        parce qu’elle sçavoit fort bien que j’avois une grande creance
        en luy. Et, pour faire encor plus paroistre sa bonne volonté,
        elle me renvoya celuy qui l’estoit allé trouver de ma part, avec
        tant de bonnes paroles et tant d’asseurance de ne point changer de
        volonté, que je fus contraint de la croire. Sa response fut telle:</p>
    </div>
    <div type="contentli">
        <milestone unit="line"/>
        <head type="chapitre">RESPONSE DE DAPHNIDE</head>
        <p>A ALCIDON</h3>
        <milestone unit="line"/>
        <p>S’il est vray qu’on juge autruy par soy-mesme, j’ay grande occasion de
        douter de la foy que vous m’avez promise, puisque vous faites un si
        mauvais jugement de la mienne. N’est-ce point que, si vous estiez en ma
        place, l’ambition l’emporteroit par-dessus l’amour? Ah! non, je ne
        veux point mesme avoir cette opinion de vous. Car j’ad- <pb n="150"/> voue,
        Alcidon, que si je l’avois, je ne vous aimerois point tant que je fais.
        Ne me faites non plus ce tort, si vous ne voulez que je croye que, de
        vostre costé, vous commencez de diminuer l’affecfion que vous
        m’avez jurée.</p>
        <milestone unit="line"/>
    </div>
    <div type="contentl">
        <p>Nous continuasmes plusieurs jours à nous escrire de cette sorte,
        avec tant de contentement, de mon costé, que le mal fut
        contraint de me quitter, et lorsque je commençois de reprendre
        mes forces, et que j’esperois de jour en jour de pouvoir monter
        à cheval, Alizan me vint trouver pour m’apporter deux lettres
        que le roy luy avoit escrites de l’armée. Et, pour me rendre
        plus de tesmoignage de la franchise dont elle y usoit, elles estoient
        encores cachetées, et accompagnées de ce mot de lettre:</p>
    </div>
    <div type="contentli">
        <milestone unit="line"/>
        <head type="chapitre">LETTRE DE DAPHNIDE</head>
        <p>A ALCIDON</h3>
        <milestone unit="line"/>
        <p>Nous commençons de faire la guerre. J’envoye deux coureurs en
        vos prisons. Personne n’a encore parlé à eux. Ils sont
        prisonniers à discretion. Traittez-les comme il vous plaira: je
        les vous donne comme je feray tous les autres qui me tomberont entre les mains.</p>
        <milestone unit="line"/>
    </div>
    <div type="contentl">
        <p>Je receus en mesme temps un grand plaisir et un grand desplaisir. Je ne
        sçaurois representer combien j’eus de contentement de voir que
        Daphnide me tinst si bien ce qu’elle m’avoit promis, mais je receus un
        coup bien cuisant, quand je vis que le roy I’entreprenoit, contre ce
        qu’il m’avoit juré. Car, de me retirer de Daphnide, je le
        jugeois impossible, et je sçavois fort bien que, si l’esprit de
        cette belle dame se trouvoit assez fort pour luy resister, Euric,
        transporté de passion, s’en prendroit à moy et
        m’esloigneroit de sa Cour. Que si aussi elle fléchissoit, et
        qu’elle se laissast vaincre, il n’y avoit point d’esperance de salut
        pour moy. En cette doute, je demeuray longuement incertain. Enfin,
        l’amour estant toujours, en mon cœur, le plus fort, je me resolus de
        luy conseiller de ne plus recevoir, s’il luy estoit possible, de
        semblables messages. Et toutefois la curiosité me fit desirer de
        voir ce que le roy luy escrivoit, ayant opinion que, si je faisois
        autrement, aussi ne laisseroit-elle pas de les lire, sans que je le
        sceusse. Ayant donc, dés long-temps, appris que c’est prudemment
        <pb n="151"/> faict de donner ce qu’on ne peut vendre, je luy fis une telle
        response:</p>
    </div>
    <div type="contentli">
        <milestone unit="line"/>
        <head type="chapitre">RESPONSE D’ALCIDON</head>
        <p>A DAPHNIDE</h3>
        <milestone unit="line"/>
        <p>Ces deux prisonniers ne sont pas de qualité de demeurer
        longuement en mes prisons; je les vous renvoye tous deux. Mais prenez
        garde que, si vous en escoutez d’autres, on ne die que forteresse qui
        parlemente se veut rendre.</p>
        <milestone unit="line"/>
    </div>
    <div type="contentl">
        <p>Je serois trop ennuyeux à vous raconter toutes les lettres qu’en
        ce temps-là nous nous escrivismes. Car, n’estant qu’à six
        ou sept lieues l’un de l’autre, nous avions presque tous les jours de
        nos nouvelles. Tant y a que le roy, ayant resolu de vaincre aussi bien
        en amour qu’en guerre, s’opiniastra de sorte en la recherche de cette
        belle dame, que, quelque excuse qu’elle puisse trouver, il faut qu’elle
        advoue que, si ce ne fut Amour, ce fut pour le moins l’ambition qui la
        convia de l’escouter et de recevoir cette recherche. O dieux! quelle
        est la folie de celuy qui pense y avoir quelque chose de certain
        dessous la lune, je veux dire qui ne soit subjecte au changement!
        Cependant que nous continuons de nous escrire, le roy continue, de son
        costé son entreprise, et moy, qui croyois avoir occasion de me
        rire de luy, je me trouvay enfin estre, non pas le moqueur, mais le
        moqué. Pardon, ma belle maistresse, si cette verité vous
        offence; elle me contraint de sorte que je ne puis luy nier les
        paroles que vous oyez. – Et bien, bien, Alcidon, interrompit Daphnide,
        ce n’est pas icy le lieu où je vous veux respondre; continuez
        vostre discours comme il vous plaira.</p>
        <p>Alors Alcidon reprit ainsi la parole: Le roy, ayant achevé ce
        qu’il avoit entrepris contre ses ennemis, s’en revint par le mesme
        chemin qu’il avoit fait en allant, exprés pour voir sa nouvelle
        maistresse. Et toutesfois, afin que je n’en sceusse rien, il passa le
        soir avant que son armée estant presque seul, et logea dans sa
        maison. II avoit tellement choisi ceux desquels il s’estoit fait
        accompagner, que je n’en sceus rien de long-temps apres, et encore par
        une rencontre telle que je diray bientost.</p>
        <p>Cependant le roy vint en Avignon, où il me fit l’honneur de
        <pb n="152"/> s’enquerir de moy. Et parce que je recevois un extresme
        desplaisir de la poursuite que je voyois qu’il faisoit de cette belle
        dame, je ne me pouvois remettre de la maladie que j’avois eue. Mais, ny
        bien malade, ny bien guery, j’allois traisnant ma vie avec tant de
        melancolie, que je n’estois pas cognoissable. Le roy, qui en fut
        adverti, m’envoya visiter plusieurs fois, et luy-mesme prit la peine de
        me voir, et toutesfois sans jamais me parler de Daphnide, ni me faire
        semblant de l’avoir veue ou d’en avoir memoire. Je n’avois garde, de
        mon costé, de luy en ouvrir la bouche. Mais je diray bien que
        j’avois un si grand regret de me voir si mal traité de ce
        maistre à qui j’avois fait tant de service, et mesme contre sa
        parole, que sa vue rengregeoit de sorte mon desplaisir, que jamais il
        ne sortoit de ma chambre que mon mal ne s’augmentast.</p>
        <p>Depuis cette derniere fois que le roy fut chez Daphnide, elle, ne
        m’écrivit plus que par acquit, et seulement pour m’oster la
        cognoissance de ce qu’il falloit enfin que je sceusse: car les amours
        des grands princes ne peuvent guere demeurer sans estre
        découvertes. Quant aux lettres qu’elle recevoit, elle ne m’en
        envoyoit plus comme elle souloit, si ce n’estoit de celles où il
        n’y avoit point d’apparence de grande intelligence entr’eux, et encores
        fort rarement. J’allois ainsi vivotant avec tant de desplaisir, que,
        quand je m’en ressouviens, je m’estonne comme cent fois il ne me mit
        dans le cercueil. Quelquefois, sur le soir, quand le temps estoit beau,
        que le soleil avoit perdu sa grande force, je m’allois promener sur les
        rives du Rosne, du costé de la maison de cette belle, et
        là, presque seul, j’allois entretenant mes pensées
        jusques à ce que le jour se cachoit sous la terre. Et lors,
        revenant au logis, je continuois presque le reste de la nuict en ces
        mesmes imaginations. Combien de fois, tenant presque pour certaines les
        conjectures que j’avois de mon mal-heur, ay-je voulu sortir de cette
        vie qui ne me restoit plus, à ce que je jugeois, que pour me
        donner du temps à ressentir mieux mes ennuis et ses trahisons!
        Combien de fois, avec desdain, ay-je recogneu le tort que j’avois
        d’aimer une beauté si volage! Et, en mesme temps, combien de
        fois ay-je fait resolution de rompre les perfides liens de mon servage
        ! Perfides les pouvois-je bien dire, puisque ses serments et ses
        promesses, qui, avec sa beauté, m’attachoient à son
        service, avoient esté si vains et si trompeurs! Mais, helas!
        combien de fois aussi ay-je recogneu que, n’estant plus à
        moy-mesme, je ne pou-<pb n="153"/>vois rien faire ny resoudre, que selon la
        volonté de celle à qui j’estois. Or, jusques icy, sage
        Adamas, mon mal m’estoit encore incertain, et je pouvois dire que je le
        devançois par le soupcon. Mais voicy comme enfin la
        verité me fut descouverte.</p>
        <p>Je m’allois promenant, comme je vous ay dy, quelquefois sur les rives
        du Rosne, non pas pour me divertir, mais pour mieux entretenir mes
        mortelles pensées. Un soir que j’estois prest à m’en
        retourner à mon logis (o dieux! pourquoy ne le fis-je un peu
        plus tost? j’eusse pour le moins d’autant esloigné le cuisant
        desplaisir que je receus alors, et qui faillit de me conduire au
        tombeau), ne voilà pas un jeune chevalier de la Cour, qui estoit
        fort de mes amis, le pere duquel servoit le roy en la recherche qu’il
        faisoit de cette belle dame, qui passa tout contre moy à cheval,
        sans me recognoistre, ne jugeant pas que celuy qu’il voyoit ainsi seul
        à ces heures peust estre Alcidon, qu’il sçavoit ne
        marcher jamais si peu accompagné. Mais passant un peu plus
        outre, et recognoissant un jeune escuyer qui me servoit, il luy demanda
        ce qu’il faisait en ce lieu, et luy ayant respondu qu’il attendoit que
        je me retirasse, il me monstra du doigt, Soudain, ce chevalier,
        rebroussant chemin, mit pied à terre, et, m’ayant salué,
        me supplia de luy pardonner la faute qu’il avoit faite, de passer si
        pres de moy sans me recognoistre. Apres quelques propos communs que
        nous eusmes ensemble sur ce subject, je luy demanday d’où il
        venoit et où il alloit. Luy, qui estoit infiniment ignorant de
        l’amour que je portois à ceste belle dame, et qui n’avoit
        cognoissance que de celle du roy, par le moyen de son pere, me
        respondit assez franchement: Je viens d’un lieu où l’on a eu
        memoire de vous, car je vous en apporte une lettre pour tesmoignage.</p>
        <p>Et lors, mettant la main dans la poche, il la prit; mais ensemble une
        autre, que je vis toute semblable à la mienne, n’y ayant qu’un
        chiffre sur le ply. Je reconnus incontinent l’escriture, et mon
        soupçon me persuada aisément que celle qui n’avoit qu’un
        chiffre s’adressoit au roy. Et toutesfois, pour en estre plus
        asseuré, voyant la franchise dont ce jeune chevalier parloit
        à moy, en prenant celle qu’il me presentoit, je luy demanday
        pour qui estoit l’autre. Pour qui peut-elle, estre, nie respondit-il,
        que pour le roy? Mon pere, qui est tombé malade, me l’a
        donnée pour la luy porter. II m’en parloit de cette sorte,
        croyant que je sceusse aussi bien cette nouvelle amour du roy, que je
        n’avois pas ignoré presque <pb n="154"/> toutes les autres qui
        avoient devancé celle-cy. Et voyant qu’il y alloit si bonnement,
        quoy que le coup me fist une profonde blesseure, si ne laissay-je de
        sousrire, non pas de ce qu’il disoit, mais de sa naïfveté.
        Et en mesme temps je luy dis: Je croy, mon cher amy, que vous, ny
        vostre pere, n’estes pas sans peine. – Comment, seigneur, me
        respondit-il, sans peine! Je vous jure que jamais tous les voyages de
        guerre que le roy nous a faict faire, ne nous en ont taut donné
        que ce traistre et maudit amour, et mesme depuis que le roy, en s’en
        revenant, alla voir cette belle dame. Et jugez-le par la maladie que
        mon pere a prise. – Mon cher amy, rapliquay-je en l’embrassant, ceux
        desquels les grands princes se servent en semblables occasions ne sont
        pas ceux qu’ils aiment le moins. C’est pourquoy vous n’estes pas peu
        obligé à cette belle dame, qui sera cause, outre vostre
        merite, que le roy vous cherira et aimera beaucoup plus que de
        coustume. – Seigneur, me dit-il, je ne sçay ce qui en pourra
        arriver, mais j-ay grand peur que cette dame, de qui vous parlez, le
        possedera tellement tout, qu’elle n’en
        fera point de part à personne.</p>
        <p>Le desplaisir que ces paroles me rapporterent me contraignit de luy
        donner congé beaucoup plus tost que je n’eusse pas fait, perdant
        et le courage et la curiosité d’en sçavoir davantage, et,
        pour le faire en aller, je luy dis que le roy l’attendoit avec
        impatience, et qu’il ne luy esloignast point davantage ce contentement.
        Je demeuray de cette sorte tout seul, sinon accompagné de tant
        de fascheuses et mortelles pensées, que plus d’une heure se
        passa avant que je me peusse resoudre à me laisser voir à
        personne. Enfin, la nuict me contraignit de me retirer dans la ville,
        d’où je faisois dessein de partir le lendemain tout seul et
        m’esloigner de sorte de tous les hommes, qu’il n’y en eust plus qui me
        peussent tromper. Et, pour commencer, j’entray dans mon logis par uft
        escalier desrobé, et n’ayant que cet escuyer avec moy. Je me
        jettay dans le lict sans estre veu de personne des miens, luy
        commandant de dire à tous ces chevaliers qui m’attendoient que
        je m’estois trouvé mal et que je leur donnois le bon-soir. De
        toute la nuict, je ne peus clore l’œil, mais, incessamment resvassant,
        l’aurore me trouva sans que la volonté seulement de dormir me
        fust venue. Et lorsque je me voulois preparer à la resolution
        que j’avois faite, la fiévre me reprit si violente que je fus
        contraint de la remettre à une autre fois. <pb n="155"/></p>
        <p>Je n’avois point encore leu la lettre que Daphnide m’escrivoit, n’ayant
        ny assez de courage pour la voir, ny assez de haine pour la jetter dans
        le feu. Mais, ne sçachant auquel des deux me resoudre, je la
        tenois entre les mains, et, sans la lascher, pour quoy qu’il m’en
        fallust faire, je la garday deux jours de cette sorte, sans bouger du
        lict. Enfin, la colere me transportant, le soir que je me vis seul: II
        faut, dis-je en moy-mesme, il faut voir les trahisons de cette perfide,
        et puis l’arracher si bien de nostre memoire, qu’il n’y en demeure plus
        qu’un eternel mespris. A ce mot, me relevant sur le lict, je l’ouvris,
        et, à l’aide d’une bougie qui estoit en la ruelle de mon lict,
        je leus ce qu’elle m’escrivoit. Mais à quoy serviroit-il, sage
        Adamas, de redire icy ses paroles,</p>
        <p>qui n’avoient esté écrites qu’en intention de m’abuser
        encore plus longuement? Mais pourquoy aussi ne les redire pas,
        puis-qu’il est necessaire que le medecin recognoisse la playe, s’il luy
        veut donner les remedes necessaires? Je les diroy donc, non pas pour
        ma consolation, mais pour vous faire entendre comme je fus traicté.</p>
    </div>
    <div type="contentli">
        <milestone unit="line"/>
        <head type="chapitre">LETTRE DE DAPHNIDE</head>
        <p>A ALCIDON</h3>
        <milestone unit="line"/>
        <p>N’auray-je jamais autre nouvelle, sinon qu’Alcidon se porte mal? Ne le
        reverray-je jamais tel qu’il estoit quand il entra dans l’aventure de
        la parfaite amour? Et mes vœux ne seront-ils jamais exaucez, ou si les
        dieux veulent eternellement demeurer sourds aux supplications que je
        leur fais pour sa santé? O Dieu! s’il doit estre ainsi,
        abregez mes jours pour abreger ma peine, ou changez-moi le cœur, afin
        qu’il ne soit pas si sensible pour luy. Et vous, Alcidon, ou
        resolvez-vous à vous guerir, ou à me faire mourir de douleur.</p>
        <milestone unit="line"/>
    </div>
    <div type="contentl">
        <p>Voilà pas, ô mon pere, la plus cruelle lettre que je
        puisse recevoir, apres avoir descouvert la trahison dont elle usoit
        envers moy? Tout transporté de colere, je luy fis cette response:</p>
    </div>
    <div type="contentli">
        <milestone unit="line"/>
        <head type="chapitre">RESPONSE D’ALCIDON</head>
        <p>A DAPHNIDE</h3>
        <milestone unit="line"/>
        <p>La guerison d’Alcidon ne dépend plus que de la mort. Aussi,
        n’ayant trouvé fidelité ny en son maistre, ny en sa
        maistresse, à quoy <pb n="156"/> voudroit-il vivre plus longuement
        parmy les perfidies? Et ne vous plaignez plus que les dieux soient
        sourds: ils ont en fin exaucé vos supplications, puis que, ne
        voulant redonner la santé à celuy de qui la vie ne vous
        pouvoit plus servir que de regret d’avoir manqué à tant
        de sermens inutiles, ils vous ont changé le cœur comme vous
        desirez, le rendant insensible pour moy, mais trop sensible pour un
        autre, qui peut-estre fera un jour la vengeance de tant de perfidies et
        de trahison. Et tenez cet augure pour veritable, car les dieux sont
        trop justes pour ne me vanger, et vous punir.</p>
        <milestone unit="line"/>
    </div>
    <div type="contentl">
        <p>Je donnay ceste lettre à celuy des miens qui luy avoit
        porté la premiere que je luy avois escrite, et luy commanday de
        s’en revenir sans apporter aucune response. Ce desplaisir me fut si
        cuisant que mon mal s’augmenta beaucoup, de quoy le grand Euric estant
        adverty, et ne pouvant me sçavoir si malade sans me venir voir,
        encore qu’il eust un peu de honte de m’avoir enlevé ceste belle
        dame, contre les promesses qu’il m’avoit faites, une
        apres-disnée, il me fit l’honneur de me venir visiter. J’estois
        à la veritié fort malade, et toutesfois ma plus grande
        douleur estoit le souvenir du larcin qui m’avoit esté fait, de
        sorte que, quand on me dit que le roy venoit en mon logis, je
        tressaillis, comme si un nouvel a??ez me saisissoit. Et quand je le
        vis, il ne me demeura point de sang au visage. Peut-estre s’en fust-on
        pris garde, si ce n’eust esté que le lieu où j’estois
        n’avoit guere de clarté, et la pasleur est un effect de la
        maladie. II s’assit au chevet de mon lict, et, apres m’avoir
        demandé des nouvelles de mon mal, et que je luy eus respondu
        comme la civilité et l’honneur que je recevois me le
        commandoient, il approcha sa chaire, et, tournant le dos à toute
        la trouppe, commenca de parler plus bas. Et voyant que je ne disois
        presque pas une parole, il pensa me resveiller en me parlant de
        Daphnide, n’estant encore adverty que je sceusse ce qui se passoit
        entre eux. II me demanda donc comme se portoit ceste belle dame, et
        s’il y avoit long-temps que je n’avois eu de ses nouvelles. Je luy
        respondis froidement que je croyois qu’elle fust en bonne santé,
        que je n’avois point eu de ses nouvelles depuis le jour qu’elle luy
        avoit escrit par un tel, et lors je luy dis le nom de celuy qui m’avoit
        donné cette derniere lettre. Le roy rougit, et au commencement,
        voulut nier d’en avoir receu; mais je luy dis qu’il me pardonnast et
        qu’il s’en ressouvinst bien, parce qu’elle me le mandoit ainsi. -
        Comment? me dit-il alors, <pb n="157"/> elle le vous a donc mandé?
        - Ouy, luy respondis-je, seigneur, et de plus, le contentement et
        l’honneur qu’elle a receu de vous voir à votre retour chez elle.</p>
        <p>II demeura, à ce mot, un peu confus, voyant que je
        sçavois si bien ce qu’il pensoit que j’ignorasse le plus, et,
        apres s’estre teu quelque temps: II faut, Alcidon, me dit-il, que
        j’advoue la debte, encore qu’à ma confusion. II est vray que
        j’ay veu cette belle dame dont vous parlez, et que j’en ay eu des
        lettres. Et de plus, que je l’aime autant que ma vie. Je ne puis nier
        qu’en cette action, je ne sois le plus mauvais maistre et le moins
        fidele amy qui se trouve, vous ayant traitté de cette sorte,
        apres vous avoir promis tant de fois le contraire. Mais, avouant que je
        vous ay fait ceste trahison, que puis-je dire autre chose pour ma
        deffence sinon que je me suis trahy moy-mesme avant que vous trahir?
        Je m’estois persuadé que, comme il n’y a homme vivant qui
        jusques icy m’ait peu surmonter, de mesme il n’y avoit point
        d’apparence qu’une femme le peust faire, et, en cette opinion, je vous
        ay promis, avec tant d’assurance et de sermens, ce que depuis je ne
        vous ai peu tenir. La cognoissance que j’avois eue de ma force contre
        les hommes m’a poussé en ceste erreur de mespriser celle des
        dames. Et mon regret est d’autant plus grand que c’est Alcidon qui en
        reçoit le mal, Alcidon que j’ay tousjours tant aimé,
        qu’il faut bien croire que, puisque j’ay fait contre luy cette
        perfidie, il m’a esté impossible de faire autrement.
        Voilà, mon cher amy, la confession que librement je vous fais de
        l’outrage qu’en despit de moy je vous ay faicte, avec protestation que,
        si je puis me demesler des liens dont je suis à ceste heure si
        estroittement serré, je le feray d’aussi bon cœur que je receus
        jamais les plus grands contentemens dont le Ciel m’ait jusques icy
        voulu favoriser. Le roy me dit ces paroles assez mal arrangées,
        et avec un visage qui tesmoignoit qu’elles partoient du cœur, et, parce
        que je vis qu’il se taisoit, je luy respondis: Seigneur, tout ce qui
        est au monde y doit estre pour servir à vostre grandeur et
        à vostre contentement. A plus forte raison Alcidon, qui n’y
        demeure que pour vous faire service, et le Ciel, qui l’a bien recogneu,
        prevoyant qu’il m’estoit impossible de vivre et d’estre privé de
        Daphnide, afin de la vous donner plus absolument, me veut oster la vie,
        de laquelle je ne verray jamais si tost la fin que je la desire,
        puisque mon desastre veut qu’elle soit si
        necessaire à votre contentement. <pb n="158"/></p>
        <p>Je ne peus, à ce mot, retenir les larmes, et le roy, esmu,
        à ce que je croy, de ma douleur, apres avoir quelque temps
        demeuré sans parler, me dit: Vous ne sçauriez, Alcidon,
        me vouloir tant de mal que le tort que je vous fais le merite. Je le
        recognois, et voudrois, avec mon sang, y pouvoir remedier. Peut-estre
        le feray-je avec le temps, mais, pour ceste heure, il n’y faut point
        penser. Et toutesfois, pour votre satisfaction, je suis resolu à
        tout ce que vous voudrez. Guerissez-vous seulement, et croyez</p>
        <p>que je ne feray, pour votre contentement, que ce</p>
        <p>que je ne pourray pas faire. Et, à ces dernieres</p>
        <p>paroles, le roy se retira en son logis, me laissant avec tant
        de desplaisir, qu’il n’est pas croyable qu’un autre que moy peust
        vivre avec tant de douleurs, d’ennuis et de desespoirs.</p>
    </div>

</body><back>
<div>
<p/>
</div>
</back></text></TEI>
