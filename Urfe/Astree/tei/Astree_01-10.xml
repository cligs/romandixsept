<?xml version="1.0" encoding="UTF-8"?>
<?xml-model href="tei_clgs.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Première partie – Livre X</title>
                <title type="partie">01</title>
                <title type="livre">10</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="publicdomain">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
		<head type="partie">LA PREMIÈRE PARTIE D’ASTRÉE</head>
		<head type="chapitre">LE DIXIESME LIVRE</head>
		<milestone type="space"/>
		<p>Avec ces disours, le druyde et la nymphe tromperent une
		partie de la longueur du chemin, ayant esté et l’un et l’autre
		si attentifs, que presque sans y penser, ils se trouverent aupres du
		palais d’Isoure, Mais Adamas qui vouloit en toute façon remedier
		à ceste vie, l’instruisit de tout ce qu’elle avoit à dire
		de luy à Galthée, et sur tout de ne point luy faire
		entendre qu’il ait desapreuvé ses actions: Car, disoit-il,
		je cognois bien que le courage de la nymphe se doit vaincre par douceur
		et non par force. Mais cependant, ma niece, souvenez vous de vostre
		devoir, et que ces amourachements sont honteux, et pour ceux qui en
		sont atteints, et pour ceux qui les favorisent.</p>
		<p>Il eust continué ses remonstrances, si, à l’entrée
		du palais, ils n’eussent rencontré Silvie qui les conduisit
		où estoit Galathée; pour lors, elle se promenoit dans le
		plus proche jardin, cependant que Celadon reposoit. Soudain qu’elle les
		aperceut, elle s’en vint à eux, et le druyde d’un genouil en
		terre, la salua en luy baisant la robbe, et de mesme Leonide; mais les
		relevant, elle les embrassa tous deux, remerciant Adamas de la peine
		qu’il avoit prise de venir, avec asseurance de s’en revancher en toutes
		les occasions qu’il luy plairoit. Madame, dit-il, tous mes services ne
		sçauroient meriter la moindre de ces belles paroles. Je regrette
		seulement que ce qui se presente ne soit une preuve plus grande de mon
		affection, afin qu’en quelque sorte vous puissiez cognoistre que si je
		suis vielly sans vous avoir fait service, ce n’a pas esté faute
		de volonté, mais de n’avoir eu l’heur d’estre employé. –
		Adamas, respondit la nymphe, les services que vous avez rendus à
		Amasis, je les tiens pour miens, et ceux que j’ay receus de vostre
		niece, je les reçois comme de vous. Par ainsi vous ne pouvez pas
		dire qu’en la personne de ma mere vous ne m’avez beaucoup servie,
		[369/370] et qu’en celle de vostre niece, vous n’ayez bien souvent
		esté employé. Quelquefois, si je puis, je recognoistray
		ces services tous ensemble, mais en ce qui se presente à ceste
		heure, ressouvenez-vous, puis qu’il n’y a rien de plus douleurex que
		les blessures qui sont aux parties plus sensibles, qu’ayant l’esprit
		blessé vous ne sçauriez jamais trouver occasion de me
		servir qui me fust plus agreable que celle-cy. Nous en reparlerons
		à loisir, cependant allez vous reposer, et Silvie vous conduira
		en vostre chambre, et Leonide me rendra conte de ce qu’elle a fait.</p>
		<p>Ainsi s’en alla le druyde.</p>
		<p>Et Galathée caressant Leonide plus que de coustume, luy demanda
		des nouvelles de son voyage, à quoi elle satisfit: Mais,
		continua-t’elle, madame, je loue Dieu que je vous retrouve plus joyeuse
		que je ne vous avois laissée. – M’amie, luy dit la nymphe, la
		guerison toute évidente de Celadon m’a rapporté ce bien,
		car il faut que vous sçachiez que vous ne fustes pas à
		une lieue d’icy qu’il se resveilla sans fievre, et depuis est
		allé amendant de sorte, que luys mesme espere de se pouvoir
		lever dans deux ou trois jours. – Voilà, respondit Leonide, les
		meilleures nouvelles qu’à mon retour j’eusse peu desirer, que si
		je les eusse sceuesplustost, je n’eusse pas conduit ceans Adamas. –
		Mais à propos, dit Galathée, que dit-il de cest
		accident? car je m’asseure que vous luy avez tout declaré.
		– Vous me pardonnerez, madame, dit Leonide, je ne luy ay dit que ce que
		j’ay pensé ne luy pouvoir estre caché lors qu’il seroit
		icy. Il sçait l’amitié que vous portez à Celadon,
		que je luy ay dit estre procedée de pitié, il cognoit
		fort bien ce berger et tous ceux de sa famille et s’asseure de luy
		pouvoir persuader tout ce qu’il luy plaira. Et je croy, quant à
		moy, si vous l’y employez, qu’il vous servira, mais il faudroit luy
		parler ouvertement. – Mon dieu! dit la nymphe, est-il possible?
		je suis certaine que s’il l’entreprend, le tout ne peut reussir
		qu’à mon contentement, car sa prudence est si grande et son
		jugement aussi, qu’il ne peut que venir à bout de tout ce qu’il
		commencera. – Madame, dit Leonide, je ne vous parle point sans
		fondement, vous verrez, si vous servez de luy, ce qui sera.</p>
		<p>Voilà la nymphe la plus contente du monde, se figurant desja au
		comble de ses desirs. Mais cependant qu’elles discouroyent ainsi,
		Silvie et Adamas s’entretenoyent de ce mesme affaire, car la nymphe qui
		avoit beaucoup de familiarité avec le druyde luy en parla
		dés l’abord tout ouvertement. Luy qui estoit fort advisé,
		[370/371] pour sçavoir si sa niece luy avoit dit la
		verité, la pria de luy raconter tout ce qu’elle en
		sçavoit. Silvie qui vouloit en toute sorte rompre ceste
		pratique, le fit sans dissimulation, et le plus briefvement qu’il luy
		fut possible, de ceste sorte:</p>

		<milestone type="space"/>
		<milestone type="space"/>
		<head type="chapitre">HISTOIRE DE LEONIDE</head>
		<milestone type="space"/>
		<p>Sçachez que pour mieux vous faire entendre tout ce
		que vous me demandez, je suis contrainte de toucher les particularitez
		d’autre que de Galathée, et je le feray d’autant plus
		volontiers, qu’il est mesme à propos que pour y pouvoir à
		l’advenir, elles ne vous soient point cachées. C’est de Leonide
		dont je parle, que le destin semble vouloir embrouiller d’ordinaire aux
		desseins de Galathée. Ce que je vous en dis, n’est pas pour la
		blasmer, ou pour le publier, car le vous disant, je ne le croy moins
		secret, que si vous ne l’aviez pas sceu. Il faut donc, que vous
		entendiez, qu’il y a fort longtemps que la beauté et les merites
		de Leonide luy acquirent, apres une longue recherche, l’affection de
		Polemas. Et parce que les merites de ce chevalier ne sont point si
		petits, qu’ils ne puissent se faire aimer, vostre niece ne se contenta
		d’estre aymée, mais voulut aussi aymer; toutesfois elle s’y
		conduisit avec tant de discretion, que Polemas mesme fut longuement
		sans en rien sçavoir. Je sçay que vous avez aimé,
		et que vous sçavez mieux que moy, combien mal aisément se
		peut cacher amour, tant y a qu’en fin le voile estant osté, et
		l’un et l’autre se cogneut, et amant et aimé; toutesfois ceste
		amitié estoit si honneste, qu’elle ne leur avoit permis de se
		l’oser declarer.</p>
		<p>Apres le sacrifice qu’Amasis fait tous les ans le jour qu’elle espousa
		Pymandre, il advint que l’apres-dinée nous trouvans toutes dans
		les jardins de Montbrison, pour passer plus joyeusement ceste heureuse
		journée, elle et moy, pour nous garentir du soleil, nous estions
		assises sous quelques arbres qui faisoyent un agreable ombrage. A peine
		y estions-nous que Polemas se vint mettre parmy nous, feignant que
		ç’avoit esté par hazard qu’il nous eust
		rencontrées, quoy que j’eusse bien pris garde qu’il y avoit
		long-temps qu’il nous accompagnoit de l’œil. Et parce que nous
		demeurions sans dire mot, et qu’il avoit la voix fort bonne, je luy dis
		qu’il nous obligeroit fort s’il vouloit chanter. Je le feray, dit-il,
		si ceste belle, monstrant Leonide, me le commande. – Un [371/372] tel
		commandement, dit-elle, seroit une indiscretion, mais j’y employeray
		bien ma priere, et mesmes si vous avez quelque chose de nouveau. – Je
		le veux, respondit Polemas, et de plus je vous asseureray que ce que
		vous orrez, n’a esté fait que durant le sacrifice, cependant que
		estiez en oraison. – Et quoy, luy dis-je, ma compage est donc le sujet
		de ceste chanson? – Ouy certes, me respondist-il, et j’en suis
		tesmoing. Et alors il commença de ceste sorte.</p>
	</div>
	<div class="contentci">
		<milestone type="space"/>
		<head type="chapitre">STANCES</head>
		<h3>d’une Dame en devotion.</h3>
		<milestone type="space"/>
		<p>Dans le temple sacré, les grands dieux adorait</p>
		<p>Celle que tous les cœurs adorent d’ordinaire:</p>
		<p>Elle, sans qui la grace au monde ne peut plaire,</p>
		<p>Des yeux et de la voix, des graces requeroit.</p>
		<milestone type="space"/>
		<p>Et bien qu’elle voulust ses beaux yeux desarmer,</p>
		<p>Et laisser de sa voix les appas et les charmes,</p>
		<p>Ses beaux yeux et sa voix avoyent de telles armes,</p>
		<p>Qu’on ne pouvoit la voir ny l’ouyr sans l’aymer.</p>
		<milestone type="space"/>
		<p>Si quelquefois ses yeux d’un sainct zele enflambez,</p>
		<p>Vont mignardant le ciel, toute ame elle mignarde,</p>
		<p>Et si demy fermez en bas elle regarde,</p>
		<p>O que leurs mouvemens ont de traits desrobez!</p>
		<milestone type="space"/>
		<p>Que si quelque souspir va du cœur s’esgarant,</p>
		<p>Quand les douceurs du ciel en esprit elle espreuve,</p>
		<p>O que cet air fuitif incontinent tetreuve</p>
		<p>D’autres souspirs esmeus d’un esprit different!</p>
		<milestone type="space"/>
		<p>O grand Dieu, disoit elle, ayez pitié de moy!</p>
		<p>Et mon desir alors s’efforceoit de luy dire:</p>
		<p>Ayez pitié de moy, qui la pité desire:</p>
		<p>Les effects de pitié doit ressentir en soy.</p>
		<milestone type="space"/>
		<p>Sois pere, disoit-elle, et non juge en courroux,</p>
		<p>Puis que tu veux, ô Dieu, que pere l’on t’appelle. [372/373]</p>
		<p>Sois ma dame, doisois-je, et non pas ma cruelle,</p>
		<p>Puis que tant de beauté te rend dame de tous.</p>
		<milestone type="space"/>
		<p>Regarde ta bonté plustost que ta rigueur,</p>
		<p>Quand tu veux chastier, disoit-elle, une offense,</p>
		<p>Et moy je luy disois: Et toy de mesme pense,</p>
		<p>Qu’à tes yeux tant humains doit ressembler ton cœur.</p>
		<milestone type="space"/>
		<p>Souviens toy, disoit-elle, ô grand Dieu, que je suis</p>
		<p>A toy ma naissance et que toy seul j’adore.</p>
		<p>Et moy je suis à toy, disois-je, et sçache enore</p>
		<p>Que nulle autre que toy adorer je ne puis.</p>
		<milestone type="space"/>
		<p>Mesure, disoit-elle, à l’Amour ta pitié.</p>
		<p>Et lors elle tranchoit pour un temps son murmure.</p>
		<p>Et moy je luy disois: Et toy, belle mesure</p>
		<p>Ta pitié, non à moy, mais à mon amitié.</p>
		<milestone type="space"/>
		<p>Ses vœux furent receus, et les miens repoussez,</p>
		<p>Et toutesfois les miens avoyent bien plus de zele,</p>
		<p>Car de la seule foy les siens naissoyent en elle,</p>
		<p>Moy je voyais la saincte où les miens sont dressez.</p>
		<milestone type="space"/>
		<p>Elle obtint le pardon (mais qui peut refuser</p>
		<p>Chose qu’elle demande?) et j’en portay la peine,</p>
		<p>Car depuis s’esloignant de toute chose humaine,</p>
		<p>Elle ne me vid plus que pour me mespriser.</p>
		<milestone type="space"/>
		<p>Est-ce ainsi, dis-je lors, que t’ayant fait mercy,</p>
		<p>Au lieu de pardonner tu me fais un outrage?</p>
		<p>O grand Dieu! puny-la d’un si mauvais courage,</p>
		<p>Car si je faus, ses yeux me l’ordonnent ainsi.</p>
		<milestone type="space"/>
	</div>
	<div class="contentl">
		<p>Nous estions demeurées fort attentifves, et
		peut-estre j’eusse sceu quelque chose d’avantage, n’eust esté
		que Leonide, craignant que Polemas ne déclarast ce qu’elle me
		vouloit cacher, soudain qu’il eut parachevé prit la parole. Je
		gage, dit-elle, que je devieneray pour qui ceste chanson a esté
		faite. Et lors s’approchant de son oreille, fit semblant de la nommer;
		mais en effect elle luy dit qu’il prist garde à ce qu’il diroit
		devant moy. Luy comme [373/374] discret, se retirant, luy
		repondit: Vous n’avez pas deviné, je vous jure que ce
		n’est pas pour celle que vous m’avez nommée. Je m’apperceus
		alors qu’elle se cachoit de moy, qui fut cause que feignat de cuillir
		quelques fleurs, je m’ostay d’auprès d’eux et m’en allay d’un
		autre costé, non toutesfois sans avoir l’oeuil à leurs actions.</p>
		<p>Or, depuis, Polemas mesme m’a raconté le tout, mais ç’a
		esté apres que son affection a esté passée, car
		tant qu’elle a continué, il n’a pas esté en mon pouvoir
		de luy faire rien advouer.</p>
		<p>Estans donc demeurez seuls, ils reprindrent les brisées qu’ils
		avoient laissées, et elle fut la premiere qui
		commença: Et quoi, Polemas, dit-elle, vous vous jouez
		ainsi de vous amies? Advouez la vérité, pour qui
		sont ces vers? – Belle nymphe, dit-il, en vostre ame vous
		sçavez aussi bien pour qui ils sont que moy. – Et comment,
		dit-elle, me croyez-vous quelque devineuse? – Ouy certes,
		respondit Polemas, et de celles qui n’obéissent pas au dieu qui
		parle par leur bouche, mais qui se font obeir à luy. – Comment
		entendez-vous cet enigme? dit la nymphe? – J’entends,
		repliqua-t’il, qu’amour parle par vostre bouche, autrement vos paroles
		ne seroient pas si pleines de feux et d’amour qu’elles peussent allumer
		en tous ceux qui les oyent des brasiers si ardents. Et toutesfois vous
		ne luy obeissez point, encor qu’il commande que qui aime soit
		aimé; car toute desobeissante, vous faites que ceux qui meurent
		d’amour pour vous, vous peuvent bein ressentir belle, mais non jamais
		amante ny seulement pitoyable. J’en jure pour mon particulier, qui puis
		avec verité jurer n’y avoir au monde de beauté plus
		aimée que la vostre l’est de moy.</p>
		<p>En disant ces dernieres paroles il rougit, et elle sousrit en luy
		respodant: Polemas, Polemas, les vieux soldats par leur playes
		monstrent le tesmoignage de leur valeur, et ne s’en plaignent point;
		vous qui vous plaignez des vostres, seriez bien empesché de les
		monstrer, si Amour comme vostre general, pour vous donner digne
		salaire, demandoit de les voir. – Cruelle nymphe, dit le chevalier,
		vous vous trompez, car je luy dirois seulement: O Amour! oste ce
		bandeau, et regarde les yeux de mon ennemie. Car il n’auroit pas si
		tost ouvert les yeux qu’il ressentiroit les mesmes playes que je prote
		au cœur, non point comme vous dites en me plaignant, mais tant s’en
		faut en faisant ma gloire d’avoir un si digne autheur de ma blesseure.
		Par ainsi jugez qui si Amour vouloit entrer en raison avec moy, je luy
		aurois plustost satisfait qu’à vous, car il [374/375]
		ressentiroit les mesmes coups, ce que vous ne pouvez, d’autant qu’un
		feu ne se peut brusler soy-mesme. Si ne devez-vous pas, encor
		qu’insensible à vos beautez, l’estre à nos larmes, ny
		estre marrie, où les armes du merite ne peuvent resister, si
		celles de la pitié pour les moins rebouchent le tranchant de vos
		rigueurs, à fin que de mesme qu’on vous adore comme belle, on
		vous puisse louer comme humaine.</p>
		<p>Leonide aimoit ce chevalier, et toutesfois ne vouloit pas qu’il le
		sceut encores; mais aussi elle craignoit qu’en luy ostant l’espoir
		entierement, elle ne luy fist perdre le courage. Cela fust cause
		qu’elle luy respondit: Si vostre amitié est telle, le
		temps m’en donnera plus de cognoissance que ces paroles trop bien
		dictes pour proceder d’affection; car à ce que j’ay ouy dire,
		l’Affection ne peut estre sans passion, et la passion ne peut permettre
		à l’esprit un si libre discours. Mais quand le temps m’en aura
		autant dit que vous, vous devez croire que je ne suis ny de pierre, ny
		si mescognoissante que vos merites ne me soient cogneus, et que vostre
		amitié ne m’esmeuve; jusques alors n’esperez de moy, que cela
		mesme que vous pouvez de mes compagnes en general.</p>
		<p>Le chevalier luy voulut baiser la main pour ceste asseurance, mais
		parce que Galathée la regardoit: Chevalier, luy dit-elle,
		soyez discret, chacun a l’oeil sur nous, si vous me traittez de ceste
		sorte vous me perdrez. Et à ce mot elle se leva et vint entre
		nous qui allions cueillant des fleurs.</p>
		<p>Voilà la premiere ouverture qu’ils se firent de leurs volontez,
		qui donna occasion à Galathée de s’en mesler. Car
		s’estant apperceue de ce qui s’estoit passé au jardin, et ayant
		dés long-temps fait dessein d’acquerir Polemas, voulut le
		sçavoir ce qui s’estoit passé entre Leonide et luy, parce
		qu’elle s’est tousjours rendue fort familiere à vostre niece, et
		qu’elle a monstré de la particulariser en ses secrets, la nymphe
		n’osa luy nier entierement la verité de ceste recherche. Il est
		vray qu’elle luy teut ce qui estoit de sa volonté propre, et sur
		ce discours, Galathée voulut sçavoir les paroles
		particulieres qu’ils estoient dictes, en quoy vostre niece en partie
		satisfit, et en partie dissimula. Si est-ce qu’elle en dit assez pour
		accroistre de telle sorte le dessein de Galathée que depuis ce
		jour elle resoulut d’en estre aimée, et entreprit ceste œuvre
		avez de tels artifices, qu’il estoit impossible qu’il advinst
		autrement. D’abord elle deffendit à Leonide de continuer plus
		outre ceste affection, et puis luy dit qu’elle en coupast toutes les
		racines, [375/376] parce qu’elle sçavoit bien que Polemas avoit
		autre dessein, et que cela ne luy serviroit qu’à se faire
		mocquer. Outre que si Amasis venoit à le
		sçavoir, elle en seroit offensée.</p>
		<p>Leonide qui alors n’avoit pas plus de malice qu’un enfant, receut les
		paroles de la nymphe comme de sa maistresse, sans penetrer au dessein
		qui les luy faisoit dire et ainsi demeura quelques jours si
		retirée de Polemas qu’il ne sçavoit à quoi il en
		estoit. Au commencement cela le rendoit plus ardent en la recherche,
		car c’est l’ordinaire de ces jeunes esprits de desirer avec plus de
		violence ce qui leur est plus difficile. Et de faict il continua de
		sorte, que Leonide avoit assez de peine à dissimuler le bien
		qu’elle luy vouloit, et en fin le sceut si mal faire que Polemas
		cogneut bien qu’il estoit aimé. Mais voyez ce que l’Amour
		ordonne! ce jeune amant, apres avoir trois ou quatre mois
		continué ceste recherche d’autant plus violemment qu’il avoit
		monis d’asseurance de la bonne volonté qu’il desiroit, aussi
		tost presque qu’il en est certain, perd sa violence, peu à peu
		aime si froidement, que d’autant que la fortune et l’amour, quand ils
		commencent à descendre, tombent tout à fait, la nymphe ne
		se prit garde qu’elle demeura la seule en ceste affection.</p>
		<p>Il est vray que Galathée qui survint là dessus en fut en
		partie la cause; car, ayant dessein sur Polemas, elle usa de tel
		artifice et se servit si bien, et de son authorité et du temps,
		que l’on peut dire qu’elle le luy desroba insensiblement, parce que
		quand Leonide le rudoyoit, Galathée le favorisoit, et quand
		l’autre fuyoit sa compagnie, celle-cy l’attiroit à la sienne. Et
		cela continua si longuement et si ouvertement que Polemas
		commença de tourner les yeux vers Galathée, et peu
		après le cœur les suivit; car se voyant favoriser d’une plus
		grande que celle qui les mesprisoit, il se blasmoit de le souffrir sans
		ressentiment, et de n’embrasser la fortune qui toute riante le venoit rencontrer.</p>
		<p>Mais, ô sage Adamas, voyez quelle gratieuse rencontre a
		esté celle-cy, et comme il a pleu à l’Amour de se jouer
		de ces cœurs. Il y avoit quelque temps que par l’ordonnance de
		Clidaman, Agis se rencontra serviteur de vostre niece, et comme vous
		sçavez, par l’élection de la fortune. Or, quoi que ce
		jeune chevalier ne fust point donné à Leonide de sa
		deliberation, si consentit-il au don, et l’appreuva par les services
		que depuis il luy rendoit et qu’elle n’eut point desagreables, à
		ce qu’elle monstroit par ses actions. Mais quand Polemas entreprit de
		la servir, Agis qui comme ava- [376/377] ricieux avoit tousjours les
		yeux sur son thresor, prit garde à l’amour naissante de ce
		nouvel amant, et quelquefois s’en plagnoit à elle. Mais la
		froideur de ses reponses, au lieu d’estreindre ses jalousies, seulement
		amortissoit peu à peu ses amours; car, considerant combien il y
		avoit peu a’asseurance en son ame, il tascha de prendre une meilleure
		resolution qu’il n’avoit pas fait par le passé, et ainsi, pour
		ne voir un autre triompher de luy, il esleut plustot de s’eloigner.
		Recepte, à ce que j’ay ouy dire, la meilleure qu’une ame
		atteinte de ce mal puisse avoir pour s’en delivrer. Car tout ainsi que
		le commencement de l’amour est produit par les yeux, il me semble que
		celuy de son cintraire le doive estre par le deffaut de la veue, qui ne
		peut estre en rien tant qu’en l’absence, où l’oubly mesme couvre
		de ses cendres les trop vives representations de chose aimée.</p>
		<p>Et de ce faict Agis parvint heureusement à son dessein, car
		à peine estoit-il entierement party, que l’amour partit aussi de
		son ame, y logeant en sa place de mepris de ceste volage. Si bien que
		Leonide en ce nouveau dessein d’acquerir Polemas, perdit celuy qui
		des-ja estoit entierement à elle.</p>
		<p>Mais les brouilleries d’Amour ne s’arrestans pas là (car il
		voulut que Polemas ressentist aussi de son costé ce qu’il
		faisoit endurer à la nymphe), presque en ce mesme temps
		l’Affection de Lidamor prit naissance, et il advint que, tout ainsi que
		Leonide avoit desdaigné Agis pour Polemas, et Polemas Leonide
		pour Galathée, de mesme Galathée desdaigna Polemas pour
		Lindamor. De dire les folies que l’un et l’autre ont faites, il seroit
		trop mal aisé. Tant y a que Polemas se voyant enfin payé
		de la mesme monnoye dont il paya vostre niece, n’a peu pour cela
		perdre, ny l’esperance, ny l’amour, au contraire a recherché
		toute sorte d’artifice pour r’entrer en grace, mais jusques à
		ceste heure fort inutilement. Il est vray que s’il n’a peu rien obtenir
		de plus avantageux, il a pour le moins fait en sorte, que celuy qui a
		esté cause de son mal, n’a pas esté le possesseur de son
		bien; car, soit par les artifices ou par la volonté des dieux,
		qu’un certain devot druide luy a declarée depuis quelque temps
		en ça, Lindamor n’est plus aimé. Et semble qu’Amour ait
		pris dessein de ne laisser jamais en repos l’estomac de
		Galathée, la memoire de l’un n’estant si tost effacée en
		son ame qu’une autre n’y prenne place.</p>
		<p>Et nous voicy à ceste heure reduittes à l’amour d’un
		berger, qui comme berger peut en sa qualité meriter beaucoup,
		mais non [377/378] point en celle de servituer de Galathée. Et
		toutesfois elle en est si passionée, que si son mal eust
		continué, je ne sçay ce qu’elle fust devenue, pouvant
		dire n’avoir jamais veu une telle curiosité ny un si grand soing
		que celuy qu’elle a eu durant son mal.</p>
		<p>Mais ce n’est pas tout; il faut qu’en ce que je vay vous dire, ô
		sage Adamas, vostre prudence face paroistre un de ses effects
		ordinaires. Vostre niepce est tant esprise de Celadon que je ne
		sçay si Galathée l’est d’avantage. Là dessus la
		jalousie s’est meslée entre elle et quoique j’aye tasché
		d’excuser et de rabatre ces coups le plus qu’il m’a esté
		possible, si est-ce que j’en desespere à l’advenir. C’est
		pourqoui je loue Dieu de vostre venue, car sans mentir je ne
		sçavois plus comme m’y conduire sans vous. Vous m’excuserez bien
		si je vous parle ainsi franchement de ce qui vous touche,
		l’amitié que vous porte à tous deux m’y contraint.</p>
		<p>Ainsi paracheva Silvie son discours avec tant de demonstration de
		trouver ceste vie mauvaise, qu’Adamas l’en estima beaucoup. Et pour
		donner commencement, non point à la guerison du berger, mais
		à celle des nymphes, car ce mal estoit le plus grand, Adamas luy
		demanda quel estoit son adivs. Quant à moi, dit-elle, je
		voudrois commencer à leur oster la cause de leur mal, qui est ce
		berger, mais il le faut faire avec artifice, puis que Galathée
		ne veut point qu’il s’en aille. – Vous avez raison, respondit le
		druide, mais en attendant que nous le puissions faire, il faut bien
		garder qu’il ne devienne amoureux d’elles, d’autant que la jeunesse et
		la beauté ont une sympathie qui n’est pas petite, et ce seroit
		travailler en vain s’il venoit à les aymer. – O Adamas, dit
		Silvie, si vous cognoissiez Celadon comme moy, vous n’auriez point
		ceste crainte; il est tant amoureux d’Astrée que toute la
		beauté du monde, hors la sienne, ne luy peut plaire, et puis il
		est encor assez mal pour songer à autre chose qu’à sa
		guerison. – Belle Silvie, resondit le druide, vous parlés bien
		en personne qui ne sçait guiere d’Amour et comme celle qui n’a
		encores senti ses forces. Ce petit dieu, d’autant qu’il commande
		à toute chose, se moque aussi de toute chose, si bien que quand
		il y a moins d’apparence qu’il doive faire un effect, c’est lors qu’il
		se plaist de faire cognoistre sa puissance. Ne vivez point vous mesme
		si asseurée, puis qu’il n’y a encor eu nulle sorte de vertu qui
		ne soit peu exempter de l’amour; la chasteté mesme ne l’a sceu
		faire, tesmoin Endymion. – Voy, dit incontinent Silvie, pourquoy,
		ô sage Adamas, m’allez-vous presageant un si grand
		desastre? – C’est afin, dit-il, que vous vous armiez contre
		[378/379] les forces de ce dieu, de peur que vous asseurant trop en
		l’opinion de ce que vous jugez impossible, vous ne soyez surprise avant
		que de vous y estre preparée. J’ay ouy dire que Celadon est si
		beau, si discret et si accompli qu’il ne luy deffaut nulle des
		perfections qui font aimer; si cela est, il y a du danger, d’autant
		que les trahisions d’amour sont si difficiles à descouvrir,
		qu’il ny en a eu encor un seul qui l’ait peu faire. – Laissez m’en la
		peine, dit-elle, et voyez seulement ce que vous voulez que je fasse en
		cest affaire dont nous avons discouru. – Il me semble, dit le druide,
		qu’il faut que ceste guerre se fasse à l’oeil, et quand j’auray
		veu comme va le monde, nous disposerons des affaires au moins mal qu’il
		nous sera possible, et cependant tenons nostre dessein secret.</p>
		<p>Là dessus Silvie le laissa reposer, et vint retrouver
		Galthée qui avec Leonide, estoit pres du lict de Celadon; car
		ayant sceu qu’il estoit esveillé, elles n’avoient peu ny l’une
		ny l’autre retarder d’avantage de le voir. Les caresses qu’il fit
		à Leonide ne furent pas petites, car pour la courtoisie dont
		elle l’obligeoit, il l’amoit et estimoit beaucoup, quoy l’humeur de
		Silvie luy pleust d’avantage. Peu apres ils entrerent en discours
		d’Adamas, louant sa sagesse, sa prudence et sa bonté; sur quoy
		Celadon s’enquit si ce n’estoit pas cestuy-cy qui estoit fils du grand
		Pelion, duquel il avoit ouy dire tant de merveilles. C’est luy mesme,
		respondit Galathée, qui est venu expres pour votre mal. – O
		madame, respondit le berger, qu’il seroit bon medecin, s’il le pouvoit
		guerir, mais j’ay opinion que quand il le cognoistra, il desesperera
		plustost de mon salut qu’on n’osera pas entreprendre la cure.</p>
		<p>Galathée croyoit qu’il parlast du mal du corps. Mais, dit-elle,
		est-il possible que vous croyez d’estre encor malade? Je
		m’asseure que si vous voulez vouy y aider, en deux jours vous sortirez
		du lict. – Peut-estre, madame, respondit Leonide, ne sera-t-il pas
		guery pour cela, car quelquefois nous portons le mal si caché,
		que nous mesmes n’en sçavons rien, qu’il
		ne soit en extremité.</p>
		<p>Leur discours eut duré d’avantage, n’eust esté que le
		druide les vint trouver, afin de voir ce qui seroit necessaire pour son
		dessein. Il le trouva assez bien disposé pour le corps, car le
		mal avoit passé sa furie, et venoit sur le declin; mais quand
		il eut parlé à luy, il jugea bien que son esprit avoit du
		mal, encor qu’il ne creust pas que ce fust pour ses nymphes. Et
		sçachant bien que le prudent medecin doit tousjours approter le
		premier remede [379/380] au mal qui est le plus prest à faire
		son effort, il resolut de commencer sa cure par Galathée.</p>
		<p>Et en ce dessein, desirant de s’esclaircir tout à faict de la
		volonté de Celadon, le soir que toutes les nymphes estoient
		retirées, il prit garde quand Meril n’y estoit point, et ayant
		fermé les portes, il luy parla de ceste sorte. Je croy, Celadon,
		que votre estonnement n’a pas esté petit, de vous voir tout
		à coup eslevé à une si bonne fortune que celle que
		vous possedez, car je m’asseure qu’elle est du tout outre vostre
		esperance, puis qu’estant nay ce que vous estes, c’est à dire
		berger, et nourry parmy les villages, vous vous voyez maintenant chery
		des nymphes, caressé et servy, je ne diray pas des dames, qui
		ont accoustumé d’estre commandée, mais de celle qui
		commande absolument sur toute ceste contrée. Fortune à la
		verité que les plus grands ont desirée, mais où
		personne encore n’a peu atteindre que vous, dont vous devez louer les
		dieux et leur en rendre graces afin qu’ils la vous continuent.</p>
		<p>Adamas luy parloit ainsi pour le convier à luy dire la
		verité de son affection luy semblant que par ce moyen, monstrant
		de l’approuver, il le feroit beaucoup mieux descouvrir. A quoy le
		berger respondist avec un grand souspir: Mon pere, si celle-cy
		est une bonne fortune, il faut donc que j’aye le goust depravé,
		car je ne ressentis de ma vie de plus fascheux absynthes que ceux que
		ceste fortune, que vous nommez bonne, m’a fait gouster depuis que je
		suis en l’estat où vous me voyez. – Et comment? adjousta
		le druide pour mieux couvrir sa finesse, est-il possible que vous ayez
		si peu de cognoissance de vostre bien, que vous ne voyez à
		quelle grandeur ceste rencontre vous esleve? – Helas! respondit
		Celadon, c’est ce qui me menace d’une plus haute cheute. – Quoy, vous
		craignez, luy dit Adamas, que ce bon-heur ne vous dure pas? – Je
		crains, dit le berger, qu’il dure plus que je ne le desire. Mais
		pourquoy est-ce que nos brebis s’estonnent et meurent quand elles sont
		longuement dans une grande eau, et que les poissons s’y plaisent et
		nourrissent? – Parce, respondist le druide, que c’est contre leur
		naturel. – Et croyez vous, mon pere, luy repliqua-t’il, qu’il le soit
		moins contre celuy d’un berger, de vivre parmy tant de dames? Je
		suis nay berger, et dans les villages, et rien qui ne soit de ma
		condition ne me peut plaire. – Mais est-il possible, adjousta le
		druide, que l’ambition qui semble estre née avec l’homme, ne
		vous puisse point faire sortir de vos bois, ou que la beauté
		dont les attraits sont si forts pour un jeune cœur, ne puisse vous
		divertir de vostre premier [380/381] dessein? – L’ambition que
		chacun doit avoir, respondit le berger, est de faire bien ce qu’il doit
		faire, et en cela estre le premier entre ceux de sa condition, et la
		beauté que nous devons regarder, et qui nous doit attirer, c’est
		celle-là que nous aimer, mais non pas celle que nous devons
		reverer, et ne voir au’avec les yeux du respect. – Pourquoy, dit le
		druide, vous figurez-vous qu’il y ait quelque grandeur entre les
		hommes, où le merite et la vertu ne puissent arriver? –
		Parce, respondist-il, que je sçay que toutes choses doivent se
		contenir dans les termes où la nature les a mises, et que comme
		il n’y a pas apparence qu’un rubis, pour beau et parfait qu’il soit,
		puisse devenir un diamant, celuy aussi qui espere de s’eslever plus
		haut, ou pour mieux dire de changer de nature, et se rendre autre chose
		que ce qu’il estoit, perd en vain et le temps et la peine.</p>
		<p>Alors le druide estonné des considerations de ce berger, et bien
		aise de le voir tant eslongné des desseins de Galathée,
		reprit la parole de ceste sorte: Or, mon enfant, je loue les
		dieux de ce que je trouve en vous tant de sagesse, et vous asseure que
		tant que vous vous conduirez ainsi, vous donnerez occasion au Ciel de
		vous continuer toute sorte de felicité. Plusieurs emportez de
		leur vanité sont sortis d’eux-mesmes sur des esperances encores
		plus vaines que celles que je vous ay proposées, mais que leur
		en est-il advenu? Rien, sinon apres une longue et incroyable
		peine, un tres grand repentir de s’y estre si long temps abusez. Vous
		devez remercier le Ciel qui vous a donné ceste cognoissance
		avant que vous ayez occasion d’avoir leur repentir, et faut que vous le
		requeriez qu’il la vous conserve, à fin que vous puissiez
		continuer en la tranquillité, et en la douce vie où vous
		avez vesuc jusques icy. Mais puis que nous n’aspirez point à ces
		grandeurs ny à ces beautez, qu’est-ce donc, ô Celadon, qui
		vous peut arrester parmy elles? – Helas! respondit le berger,
		c’est la seule volontée de Galathée qui me retient
		presque comme prisonnier. Il est bien vray que si mon mal me l’eust
		permis, j’eusse essayé en toute façon d’eschapper, quoy
		que j’en recognoisse l’entreprise difficile, si je ne suis aidé
		de quelqu’un, si ce n’est que laissant tout respect à part, je
		m’en vueille aller de force. Car Galathée me tient de si court,
		et les nymphes quand elle n’y est pas, et le petit Meril quand elles
		n’y peuvent demeurer, que je ne sçaurois tourner le pied que je
		ne les aye à mes costez. Et lors que j’en aye voulu parler
		à Galathée, elle s’est mise aux reproches contre moy,
		avec tant de colere, qu’il faut advouer que je n’ay osé
		[381/382] luy en parler depuis, mais ce sejour m’a de sorte esté
		ennuyeux que je l’accuse principalement de ma maladie. Que si vous avez
		jamais eu compassion d’une personne affligée, mon pere, je vous
		adjure, par les grands dieux que vous servez si dignement, par vostre
		bonté naturelle, et par la memoire honorable de ce grand Pelion
		vostre pere, de prendre pitié de ma vie et joindre vostre
		prudence à mon desir, afin de me sortir de ceste fascheuse
		prison, car telle puis-je dire la demeure que je fais en ce lieu.</p>
		<p>Adamas, tres-aise d’ouyr l’affection dont il le supplioit, l’embrassa,
		et le baisa au front, et puis luy dit: Ouy, mon enfant, soyez
		asseuré que je feray ce que vous me demandez, et qu’aussi tost
		que vostre mal le vous permettra, je vous faciliteray les moyens pour
		sortir sans effors de ce lieu. Continuez seulement en ce dessein et vous guerissez.</p>
		<p>Et apres plusieurs autres discours, il le laissa, mais avec tant de
		contentement, que si Adamas le luy eust permis, il se fust levé à l’heure mesme.</p>
		<p>Cependant Leonide, qui ne vouloit laisser Galathée plus
		longtemps en l’erreur où Climante l’avoit mise, le soir qu’elle
		vid Silvie et le petit Meril retirez, se mit à genoux devant son
		lict, et apres quelques discours communs, elle continua: O
		madame, que j’ay appris de nouvelles en ce voyage! et des nouvelles
		qui vous touchent, et ne voudrois pas, pour quoy que ce fust, ne les
		avoir sceues, pour vous destromper. – Et qu’est-ce? respondit la
		nymphe. – C’est, adjousta Leonide, qu’il vous a esté fait la
		plus grande meschanceté que jamais Amour inventast, et me semble
		que vous ne devez point regretter mon voyage, encor que je n’y eusse
		fait autre chose. Ce druide qui est cause que vous estes icy, est le
		plus meschant homme, et le plus rusé qui se melast jamais de
		tromper quelqu’un. Et lors elle raconta d’un bout à l’autre ce
		qu’elle avoit oüy de la bouche mesme de Climante, et de Polemas,
		et que tout cest artifice n’avoit esté inventé que pour
		de posseder Lindamor, et remettre Polemas en sa place.</p>
		<p>Au commencement la nymphe demeura un peu estonné. En fin l’amour
		du berger qui la flattoit, luy persuda que Leonide parloit avec
		dessein, et pour la divertir de l’amitié du berger, afin de le
		posséder seule, de sorte qu’elle ne creut rien de ce qu’elle luy
		disoit. Au contraire le tournant en risée, elle luy dit:
		Leonide, allez vous coucher, peut-estre vous leverez-vous demain plus
		fine, et alors vous sçaurez mieux desguiser vos artifices. Et
		à ce mot [382/383] se tourna de l’autre costé en
		sousriant, ce qui offensa de sorte Leonide qu’elle resolut, à
		quelque prix que ce fust, de mettre Celadon en liberté.</p>
		<p>Et en ce dessein, le soir mesme, elle vint trouver son oncle, auquel
		elle tint tel langage: Puis que vous voyez, mon pere, que Celadon
		se porte si bien, que voulez-vous qu’il fasse icy plus
		longuement? Je ne vous ay point caché ce qui est de la
		volonté de Galathée: jugez que mal il en peut
		advenir. J’ay voulu desabuser la nymphe de ce que cet imposteur de
		Climante luy a persuadé, mais elle est tant acquise à
		Celadon que tout ce qui l’en veut retirer luy est ennemy
		declaré, de sorte que pour le plus seur il me semble qu’il
		seroit à propos de faire sortir ce berger de ceans, ce qui ne se
		peut sans vous, car la nymphe a l’oeil sur moy de telle façon,
		que je ne puis tourner un pied qu’elle n’y prenne
		garde et qu’elle ne me soupçonne.</p>
		<p>Adamas demeura un peu estonné d’ouyr sa niece parler ainsi, et
		eut opinion qu’elle eust peur qu’il se fust apperceu de la bonne
		volonté qu’elle portoit au berger, et qu’elle voulust le
		prevenir. Toutesfois jugeant que pour coupper les racines de ses
		amours, le meilleur moyen estoit de s’en esloigner Celadon, il dit
		à sa niece, pour mieux couvrir son artifice, qu’il desiroit ce
		qu’elle disoit sur toute chose, mais qu’il n’en sçavoit trouver
		le moyen. – Le moyen, dit-elle, est le plus aisé du monde:
		ayez seulement un habit de nymphe, et l’en faites vestir. Il est jeune
		et n’a encor point de barbe; par ceste ruze, il pourra sortir sans
		estre cogneu, et sans qu’on sçache qui luy a aidé, et
		ainsi Galathée ne sçaura à qui s’en prendre.</p>
		<p>Adamas trouva ceste invention bonne, et pour l’executer plustost,
		resolut à l’heure mesme, que la nuict estant passée, il
		iroit querir un habit, sous pretexte de chercher ses remedes pour
		guerir du tout le berger, faisant entendre à Galathée,
		qu’encor que le berger fust hors de fievre, il n’estoit pas hors des
		dangers de la recheute et qu’il y falloit pourvoir avec prudence. Et
		communiqua ce dessein à Silvie qui l’approuva fort, pourvu qu’il
		ne tardast pas beaucoup à revenir.</p>
		<p>A peine Celadon estoit bien esveillé, que Galathée et
		Leonide entrerent dans la chambre sous pretexte d’apprendre comment il
		se portoit, et en mesme temos Adamas qui cogneut bien, voyant une si
		grande vigilance de ces nymphes, que tout retardement estoit dangereux.
		Apres avoir demandé à Celadon quelques choses ordi-
		[383/384] naires de son mal, il s’approcha de luy, et se tournant vers
		la nymphe, lui dit qu’elle luy permist de s’enquerir de quelques
		particularitez qu’il n’oseroit luy demander devant elle.
		Galathée qui croyoit que ce fust de sa maladie, se recula, et
		donna lieu à Adamas de faire entendre son dessein au berger, luy
		promettant de revenir dans deux ou trois jours au plus tard. Celadon
		l’en conjura par toutes les plus fortes prieres qu’il peut, cognoissant
		bien que sans luy ceste prison dureroit encores longuement. Apres l’en
		avoir asseuré il tire à part Galathée, et luy dit
		que le berger pour ceste heure se portoit bien, mais comme il luy avoit
		desja dit, il estoit à craindre qu’il ne retombast et qu’il
		estoit necessaire de prevenir le mal, qu’à ceste cause il
		vouloit aller querir ce qui luy estoit necessaire, et qu’il reviendroit
		aussi tost qu’il l’auroit recouvré. La nymphe fut tres aise de
		cecy, car d’un costé elle desiroit la guerison entiere du
		berger, et de l’autre la presence du druide commençoit de
		l’importuner, prevoyant qu’elle ne pourroit vivre si librement avec son
		aimé Celadon qu’auparavant. Il cogneut bien quel estoit son
		dessein, toutesfois il n’en fit point de semblant.</p>
		<p>Et incontinent apres le disner il se mit en chemin, laissant les trois
		nymphes bien en peine, car chacune avoit un dessein different, et
		toutes trois voulans en venir à bout, il estoit necessaire
		qu’elles se trompassent bien finement. Cela estoit cause que le plus
		souvent elles estoient toutes trois autour de son lict, mais Silvie
		plus que toutes les autres, afin d’empescher qu’elles
		ne luy peussent parler en particulier.</p>
		<p>Si ne peut-elle faire si bon guet, que Leonide ne prist le temps luy
		dire la resolution qu’elle avoit prise avec son oncle, et puis elle
		continua: Mais dites la verité, Celadon, vous estes encor
		si mescognoissant que, quand vous aurez receu ce bon office de moy,
		vous ne vous en ressouviendrez non plus que vous voyez à ceste
		heure l’amitié que je vous porte. Pour le moins ayez memoire des
		outrages que Galathée me fait à vostre occasion, et si
		l’amour qui en toute autre merite un autre amour, ne peut, naissant en
		moy, produire le vostre, que j’aye ce contentement d’ouyr une fois de
		vostre bouche, que l’affection d’une nymphe telle que
		je suis, ne vous est point desagreable.</p>
		<p>Celadon, qui avoit desja bien recogneu ceste naissante amitié,
		eut desiré de la faire mourir au berceau, mais craignant que le
		despit qu’elle en concevroit, ne luy fist produire des effects
		contraires à la resolution qu’elle avoit prise avec son oncle,
		il fit dessein de luy [384/385] donner quelques paroles pour ne pas la
		perdre entierement, et ainsi il luy respondit: Belle Leonide,
		quelle opinion auriez-vous de moy, si oubliant Astrée que j’aye
		si longuement servie, je commençois une nouvelle
		amitié? Je vous parle librement, car je sçay autant
		de vos affaires, que vous-mesme. – Donc, belle nymphe, repliqua le
		berger, si vous le sçavez, comment voulez-vous que je puisse
		forcer cest amour qui a tant de force en mon ame, que ma vie et ma
		volonté en dépendent? Mais puis que vous
		sçavez que je suis, lisez en mes actions passées et voyez
		que c’est qui me reste pour vous satisfaire, et
		dites moy ce que vous voulez que je fasse.</p>
		<p>Leonide, à ce discours, ne peut cacher ses larmes. Toutesfois,
		comme sage qu’elle estoit, apres avoir consideré combien elle
		contrevenoit à son devoir de vivre de cette sorte, et combien
		elle travailloit vainement, elle resolut d’estre maistresse de ses
		volontez. Mais d’autant que c’estoit une œuvre si difficile qu’elle n’y
		pouvoit parvenir tout à coup, il falut que le temps luy servist
		à preparer ses humeurs, pour estre plus capables à
		recevoir les conseils de la prudence. Et en ceste resolution, elle luy
		parla de ceste sorte: Berger, je ne puis à ceste heure
		prendre le conseil qui m’est necessaire, il faut que pour avoir assez
		de force, j’aye du loisir à r’amasser les puissances de mon ame,
		mais qu’il vous souvienne de l’offre que vous m’avez faite, car je
		pretends de m’en prevaloir.</p>
		<p>Leurs discours eust continué d’avantage si Silvie ne l’eust
		interrompu, qui survenant et s’adressant à Leonide: Vous
		ne sçavez pas, dit-elle, ma sœur, que Fleurial est arrivé
		et a tellement surpris la garde de la porte qu’il a plustost
		esté pres de Galathée que nous ne l’avons sceu. Il luy a
		donné des lettres et je ne scay d’où elles viennent, mais
		il faut que ce soit de bon lieu, car elle a changé de couleur
		deux ou trois fois. Leonide incontinent se douta que c’estoit Lindamor,
		qui fut cause qu’elle laissa le berger avec Silvie, et alla vers
		Galthée se sçavoir asseurément.</p>
		<p>Silvie alors, se voyant seule avec luy, commença de l’entretenir
		avec tant de courtoisie que s’il y eust eu en ce lieu là quelque
		chose propre à luy donner de l’amour, c’eust esté elle
		sans doute. Et voyez comme Amour se plaist à contrarier nos
		desseins! Les autres deux nymphes par tous artifices recherchent le
		luy en donner, et ne peuvent; et celle-cy, qui ne s’en soucie point,
		attaint plus pres du but que les autres. Par là on peut
		cognoistre combien [385/386] l’Amour est libre, puis que mesme il ne
		veut estre obligé de sa naissance à autre
		qu’à ce qui luy plaist.</p>
		<p>Cependant que Celadon estoit sur ceste mesme pensée, Silvie qui
		n’alloit recherchant que les occasions de le mettre en discours, parce
		qu’elle se plaisoit bien fort en sa conversation, et à l’ouyr
		parler, luy dit: Vous ne sçauriez croire, berger, combien
		ceste rencontre de vous avoir cogneu me rapporte de plasir, et je vous
		jure que d’ores en là, si Galathée m’en croit, tant que
		son frere sera hors de ceste contrée, nous aurons plus souvent
		vostre compagnie que nous n’avons pas eu par le passé. Car,
		à ce que je voy par vous, je pense qu’il y a du plaisir en vos
		hameaux, et parmy vos honnestes libertez, puis que vous estes exempts
		de l’ambition, et par consequent des envies, et que vous vivez sans
		artifice, et sans mesdisance, qui sont les quatre pestes de la vie que
		nous faisons. – Sage nymphe, respondit le berger, tout ce que vous
		dites est plus veritable, si nous estions hors du pouvoir de l’amour. –
		Mais il faut que vous sachiez que les mesmes effets que l’ambition
		produit aux cours, l’amour les fait naistre en nos villages; car les
		ennuis d’un rival ne sont guieres moindres que ceux d’un courtisan, et
		les artifices des amants et des bergers ne cedent rien aux autres. Et
		cela est cause que les medisans se retiennent entre nous la mesme
		authorité d’expliquer comme bon leur semble nos actions, aussi
		bien qu’entre vous. Il est vray que nous avons un advantage, qu’au lieu
		de deux ennemis que vous avez qui est l’amour et l’ambition, nous n’en
		avons qu’un. Et de là vient qu’il y a quelques particuliers
		entre nous qui se peuvent dire heureux, et nul, comme je croy, entre
		les courtisans; car ceux qui n’aiment point, n’evitent pas les
		allechements de l’ambition, et qui n’est point ambitieux n’aura pas
		pour cela l’arme gelée pour resister aux flammes de tant de
		beaux yeux, là où nul n’ayant qu’un ennemy, nous pouvons
		plus aisément luy resister, comme Silvandre a fait jusques icy,
		berger à la verité remply de beaucoup de perfections,
		mais plus heureux encore le peut-on dire sans l’offenser, que sage. Car
		quoy que cela puisse en quelque sorte proceder de sa prudence, si
		est-ce que je tiens que c’est un grand heur de n’avoir jusques icy
		rencontré beauté qui attire, il n’a jamais eu
		familiarité avec aucune bergere, qui est cause qu’il se conserve
		en sa liberté, parce que je croy, quant à moy, si l’on
		n’aime point ailleurs, qu’il est impossible de pratiquer longuement une
		beauté bien aimable sans l’aymer. [386/387]</p>
		<p>Silvie luy respondit: Je suis si peu sçavante en ceste
		science, qu’il faut que je m’en remette à ce que vous en dites.
		Si crois-je toutesfois, qu’il faut que ce soit autre chose que la
		beauté qui fasse aimer, autrement une dame qui seroit
		aimée d’un homme, le devroit estre de tous. – Il y a, respondit
		le berger, plusieurs responses à ceste opposition. Car toutes
		beautez ne sont pas veues d’un mesme œil, d’autant que tout ainsi
		qu’entre les couleurs il y en a qui plaisent à quelques uns et
		qui déplaisent à d’autres, de mesme faut-il dire des
		beautez, car tous les yeux ne jugent pas semblables, outre qu’aussi ces
		belles ne voyent pas chacun d’un mesme œil, et tel leur plaira,
		à ce qui elles tascheront de plaire, et tel au rebours, à
		qui elles essayeront de se rendre desagreables. Mais, outre toutes ces
		raisons, il me semble que celle de Silvandre encores est tres
		bonne: quand on luy demande pourquoy il n’est point amoureux, il
		respond qu’il n’a pas encor trouvé son aymant, et que quand il
		le trouvera; il sçait bien qu’infailliblement il faudra qu’il
		aime comme les autres.</p>
		<p>Et respondit Silvie: Qu’entend-il par cest aymant? – Je ne
		sçay, repliqua le berger, si je le vous sçauray bein
		dedure, car il a fort estudié, et entre nous, nous le tenons
		pour homme tres-entendu. Il dit que quand le grand Dieu forma toutes
		nos ames, il les toucha chacune avec une piece d’aymant, et qu’apres il
		mit toutes ces pieces dans un lieu à part, et que de mesmes
		celles des femmes, apres les avoir touchées, il les serra en un
		autre magazine separé. Que depuis quand il envoye les ames dans
		les corps, il meine celles des femmes où sont les pierres
		d’aymant qui ont touché celles des hommes, et celles des hommes
		à celles des femmes, et leur en fait prendre une à
		chacune. S’il y a des ames larronnesses, elles en prennent plusieurs
		pieces qu’elles cachent. Il advient de là qu’aussi tost l’ame
		est dans le corps et qu’elle rencontre celle qui a son aymant, il luy
		est impossible qu’elle ne l’aime et d’icy procedent tous les effects de
		l’amour; car quant à celles qui sont aimées de
		plusieurs, c’est qu’elles ont esté larronnesses et ont pris
		plusieurs pieces. Quant à celle qui aime quelqu’un qui ne l’aime
		point, c’est que celuy-là a son aymant, et non pas elle le sien.</p>
		<p>On luy fit plusieurs oppositions, quand il disoit ces choses, mais il
		respondit fort bien à toutes. Entre autres je luy dis:
		Mais que veut dire que quelquefois un berger aymera plusieurs
		bergeres?– C’est, dit-il que la piece d’aymant qui le toucha,
		estant entre les autres, lors que Dieu les mesla, se cassa, et estant
		en diverses [387/388] pieces, toutes celles qui en ont, attirent ceste
		ame. Mais aussi prenez garde que ces personnes qui sont esprises de
		diverses amours n’aiment pas beaucoup: c’est d’autant que ces
		petites pièces separées n’ont pas tant de force qu’estans unies.</p>
		<p>De plus, il disoit que d’icy venoit que nous voyons bien souvent des
		personnes en aimer d’autres qui à nos yeux n’ont rien d’aimable,
		que d’icy procedoient aussi ces estranges amours, qui quelquefois
		faisoient qu’un Gaulois nourry entre toutes les plus belles dames,
		viendra à aimer une barbare estrangere. Il y eut Diane qui luy
		demanda ce qu’il diroit de ce Tymon Athenien qui n’aima jamais
		personne, et que jamais personne n’aima. L’aymant, dit-il, de
		celuy-là, ou estoit encor dans le magazin du grand Dieu, quand
		il vint au monde, ou bien celuy qui l’avoit pris mourut au berceau, ou
		avant que ce Tymon fust nay, ou en aage de cognoissance. De sorte que
		depuis, quand nous voyons quelqu’un qui n’est point aimé, nous
		disons que son aymant a esté oublié. – Et que disoit-il,
		dit Silvie, sur ce que personne n’avoit aimé Tymon? – Que
		quelque fois, respondit Celadon, le grand die contoit les pierres qui
		luy restoient, et trouvant le nombre failly, à cause de celles
		que quelques ames larronnesses avoient prises de plus, comme je vous ay
		dit, afin de remettre les pieces en leur nombre esgal, les ames qui
		alors se rencontroient pour entrer au corps, n’en emportoient point,
		que de là venoit que nous voyons quelquefois des bergeres assez
		accomplies, qui sont si défavorisées, que personne ne les aime.</p>
		<p>Mais le gracieux Corilas luy fit une demande selon ce qui le touchoit
		pour lors: Que veut dire qu’ayant aimé longuement une
		personne, on vient à la quicter et à en aimer un e
		autre? – Silvandre respondit à cela que la piece d’aymant
		de celuy qui venoit à se changer, avoit esté rompue, et
		que celle qu’il avoit aimée la premiere en devoit avoir une
		piece plus grande que l’autre, pour laquelle il la laissoit, et que
		tout ainsi que nous voyons un fer entre deux calamites, se laisser
		tirer à celle qui a plus de force, de mesme l’ame se laisse
		emporter à la plus forte partie de son aymant. – Vrayement, dit
		Silvie, ce berger doit estre gentil d’avoir de si belles conceptions;
		mais dites-moy, je vous supplie, qui est-il? – Il seroit bien
		mal-aisé que je le vous disse, respondit Celadon, car luy mesme
		ne le sçait pas. Toutesfois nous le tenons pour estre de bon
		lieu, selon le jugement que l’on peut faire de ses bonnes qualitez. Car
		il faut que vous sçachiez qu’il y a quelques années qu’il
		vint habiter en nostre village, avec fort peu de moyens, et sans
		[388/389] cognoissance, sinon qu’il disoit venir du lac de Leman
		où il avoit esté nourri petit enfant. Si est-ce que
		depuis qu’il a esté cogneu, chacun luy a aidé, outre
		qu’ayant la cognoissance des herbes, et du naturel des animaux, le
		bestail augmente de sorte entre ses mains, qu’il n’y a celuy qui ne
		desire de luy en remettre, dont il rend à chacun si bon conte,
		qu’outre le proffit qu’il y fait, il n’y a celuy qui ne l’aye tousjours
		gratifié de quelque chose; de façon qu’à ceste
		heure il est à son aise et se peut dire riche. Car, ô
		belle nymphe, il ne nous faut pas beaucoup pour nous rendre tels,
		d’autant que la nature estant contente de peu de chose, nous qui ne
		recherchons que de vivre selon elle, sommes aussi tost riches que
		contents, et nostre contentement estant facile à obtenir, nostre
		richesse incontinent est acquise.</p>
		<p>– Vous estes, dit Silvie, plus heureux que nous. Mais vous m’avez
		parlé de Diane, je ne la cognois que de veue: dites moy,
		je vous supplie, qui est sa mere? – C’est Bellinde, respondit-il,
		femme du sage Celion, qui mourut assez jeune. – Et Diane, dit Silvie,
		qui est-elle est quelle est son humeur? C’est, luy respondit
		Celadon, une des plus belles bergeres de Lignon, et si je n’estois
		partial pour Astrée, je dirois que c’est la plus belle; car, en
		verité, ce qui se se void à l’œil, elle a tant de
		beautez en l’esprit qu’il n’a rien à redire ny à desirer.
		Plusieurs fois nous avons esté trois ou quatre bergers ensemble
		à la considerer , sans sçavoir quelle perfection luy
		souhaitter qu’elle n’eust. Car encor qu’elle n’aime rien d’amour, si
		aime-t’elle toute vertu d’une si sincere volonté, qu’elle oblige
		plus de cette sorte que les autres par leurs violentes affections. – Et
		comment, dit Silvie, n’est elle point servie de plusieurs? – La
		tromperie, respondit Celadon, que le pere de Filidas luy a faicte, a
		empesché que cela n’a point esté encore, et à la
		verité ce fust bien la plus insigne dont j’aye jamais ouy
		parler. – Si ce ne vous estoit de la peine, adjousta Silvie, je serois
		bien aise de l’entendre de vous, et aussi de sçavoir ce Celion
		et ceste Bellinde. – Je crains, respondit le berger, que le discours
		n’en soit si long qu’il vous ennuye. – Au contraire, dit la nymphe,
		nous ne sçaurions mieux employer le temps, cependant que
		Galathée lira les lettres qu’elle vient de recevoir. – Pour
		satisfaire donc à vostre commandement, adjousta-t’il, je le
		feray le plus briefvement qu’il me sera possible.</p>
		<p>Et lors il continua de ceste sorte. [389/390]</p>

		<milestone type="space"/>
		<milestone type="space"/>
		<head type="chapitre">HISTOIRE DE CELION ET BELLINDE</head>
		<milestone type="space"/>
		<p>Il est tout certain, belle nymphe, que la vertu
		despouillé de tout autre agencement, ne laisse pas d’estre
		d’elle-mesme agreable, ayant des aymants tant attirans, qu’aussi tost
		qu’une ame en est touchée, il faut qu’elle l’aime et la suive.
		Mais quand ceste vertu se rencontre en un corps qui est beau, elle
		n’est pas seulement agreable, mais admirable, d’autant que les yeux et
		l’esprit demeurent ravis en la contemplation et en la vision du beau.
		Ce qui se cognoistra clairement par le discours que je pretens vous faire de Bellinde.</p>
		<p>Sçachez donc qu’assez pres d’icy, le long de la riviere de
		Lignon, il y eut un tres-honneste pasteur nommé Philemon, qui
		apres avoir demeuré long temps marié eut une fille qu’il
		nomma Bellinde, et qui, venant à croistre, fit autant paroistre
		de beauté en l’esprit que l’on luy en voyoit au corps.</p>
		<p>Assez pres de sa maison logeoit un autre berger nommé Leon, avec
		qui le voisinage l’avoit lié d’un tres estroit lien
		d’amitié, et la fortune ne voulant pas en cela advantager l’un
		sur l’autre, luy donna aussi en mesme temps une fille, de qui la
		jeunesse promettoit beaucoup de sa future beauté: elle fut
		nommé Amaranthe. L’amitié des peres fit naistre par la
		frequentation celles des filles, car elles furent dés le berceau
		nourries ensemble, et depuis, quand l’aage le leur permit, elles
		conduisoient de mesme leurs troupeaux, et le soir les ramenoient de
		compagnie en leurs loges. Mais parce que comme le corps alloit
		augmentant, leur beauté aussi croissoit presque à veue
		d’œil, il y eut plusieurs bergers qui rechercherent leur amité,
		dont les services et l’affection ne peurent obtenir d’elle rien de plus
		avantageux que d’estre receus avec courtoisie.</p>
		<p>Il advint que Celion, jeune berger de ces quartiers, ayant
		esgaré une brebis, la vint retrouver dans le trouppeau de
		Bellinde où elle s’estoit retirée. Elle la luy rendit
		avec tant de courtoisie, que le recouvrement de sa brebis fut le
		commencement de sa propre perte, et dés lors il commença
		de sentir de quelle force deux beaux yeux sçavent offenser, car
		auparavant il en estoit si ignorant que la pensée seulement ne
		luy en estoit point encor entrée en l’ame. Mais quelque
		ignorance qui fust en luy, si se conduisit-il de sorte qu’il fit par
		ses recherches recognoistre quel estoit [390/391] son mal au seul
		medecin dont il pouvoit attendre la guerison. De sorte que Bellinde par
		ces actions le sceut presque aussi tost que luy-mesme, car luy pour le
		commencement n’eust sceu dire quel estoit son dessein, mais son
		affection qui croissoit avec l’aage vint à une telle grandeur
		qu’il en ressentit l’incommodité à bon escient, et
		dés lors, la recognoissant, il fut contraint de changer ses
		passetemps d’enfance en une fort curieuse recherche.</p>
		<p>Et Bellinde d’autre costé, encores qu’elles fust servie de
		plusieurs, recevoit son affection mieux que tout autre, mais toutesfois
		non point autrement que s’il eust esté son frere, ce qu’elle luy
		fit bien paroistre un jour qu’il croyoit avoir trouvé la
		commodité de luy declarer sa volonté. Elle gardoit son
		troupeau le long de la riviere de Lignon, et contemploit sa
		beauté dans l’onde. Sur quoy le berger prenant occasion, luy dit
		en luy mettant d’une façon toute amoureuse la main devant les
		yeux: Prenez garde à vous, belle bergere, retirez les yeux
		de ceste onde; ne craignez-vous point le danger que d’autres ont couru
		en une semblable action? – Et pourquoy me dites-vous cela?
		respondit Bellinde qui ne l’entendoit point encore. – Ah! dit alors le
		berger, belle et dissimulée bergere, vous representez dans ceste
		riviere bien-heureuse plus de beauté que Narcisse dans la fontaine.</p>
		<p>A ces mots, Bellinde rougit, et ce ne fit qu’augmenter sa beauté
		d’avantage, toutesfois elle respondit: Et depuis quand, Celion,
		est-ce que vous m’en voulez? Sans mentir, il est bon de vous. –
		Pour vous vouloir du bien, dit le berger, il y a long temps que je vous
		en veux et vous devez croire que ceste volonté ne sera
		limitée d’autre terme que celuy de ma vie.</p>
		<p>Alors la bergere, baissant la teste de son costé, luy dit:
		Je ne fay point de doute de vostre amitié, la recevant de la
		mesme volonté que je vous offre la mienne. A quoy Celion
		incontinent respondit: Que je baise ceste belle main pour
		remerciement d’un si grand bien et pour arrhes de la fidele servitude
		que Celion vous veut rendre le reste de sa vie. Bellinde recogneut,
		tant à l’ardeur dont il proferoit ces paroles, qu’aux baisers
		qu’il imprimoit sur sa main, qu’il se figuroit son amité d’autre
		qualité qu’elle ne l’entendoit pas. Et parce qu’elle ne vouloit
		pas qu’il vesquist en ceste erreur: Celion, luy dit-elle, vous
		estes fort esloigné de ce que vous pensez; vous ne pouvez mieux
		me bannir de vostre compagnie que par ce moyen. Si vous desirez que je
		continue l’amitié que je vous ay promise, continuez aussi la
		vostre avec la mesme honnesteté que [391/392] vostre vertu me
		promet; autrement, dés icy, je romps toute familiarité
		avec vous, et vous proteste de ne nous aymer jamais. Je pourrois, comme
		c’est la coustume de celles qui sont aymées, vous rabrouer, mais
		j’en use point ainsi, parce que franchement je veux que vous sachiez
		que si vous vivez autrement que vous devez, vous ne devez jamais avoir
		esperance en mon amitié.</p>
		<p>Elle adjousta encor quelques autres paroles, qui estonnerent de sorte
		Celion qu’il ne sceut que luy respondre; seulement il se jetta
		à genoux, et sans autre discours avec ceste soumission, luy
		demanda pardon, et puis luy protesta que son amitié procedoit
		d’elle, et qu’elle la pouvoit regler comme ce qu’elle faisoit naistre.
		Si vous en usez ainsi, reprit alors Bellinde, vous m’obligerez à
		vous aymer; autrement, vous me contraindrez au contraire. – Belle
		bergere, luy repliqua-t’il, mon affection est née, et telle
		qu’elle est, il faut qu’elle vive, car elle ne peut mourir qu’avec moy,
		si bien que je ne puis remedier à cela qu’avec le temps. Mais de
		vous promettre que je m’estudieray à la rendre telle que vous me
		commanderez, je le vous jure, et cependant je veux bien n’estre jamais
		honnoré de vos bonnes graces si en toute ma vie vous cognoissez
		action qui pour la qualité de mon affection vous puisse
		desplaire. En fin la bergere consentit à estre aymée,
		à condition qu’elle ne recogneust rien en
		luy qui peust offenser son honnesteté.</p>
		<p>Ainsi ces amants commencerent une amitié qui continua fort
		longuement, avec tant de satisfaction pour l’un et pour l’autre, qu’ils
		avoient de quoy se louer en cela de leur fortune. Quelquefois si le
		jeune berger estoit empesché, il envoyoit son frere Diamis vers
		elle, qui sous couverture de quelques fruits luy donnoit des lettres de
		son frere. Elle bien souvent luy faisoit reponse avec tant de bonne
		volonté qu’il avoit dequoy se contenter, et ceste affection fut
		conduite avec tant de prudence que peu de personnes s’en apperceurent.</p>
		<p>Amaranthe mesme, quoy qu’elle fust d’ordinaire avec eux, l’eust
		tousjours ignoré, n’eust esté que par hazard elle trouva
		une lettre que sa compagne avoit perdue. Et voyez, je vous supplie,
		quel fut son effect et combien c’est chose dangereuse d’approcher ces
		feux d’une jeune ame. Jusques à ce temps ceste bergere n’avoit
		jamais eu non seulement le moindre ressentiment d’amour, mais non pas
		mesme aucune pensée de vouloir estre aymée. Et aussi tost
		qu’elle vit ceste lettre, ou fust qu’elle portast quelque envie
		à sa compagne qu’elle n’estimoit pas plus belle, et toutesfois
		elle voyoit recher- [392/393] chée de cet honneste berger, ou
		bien qu’elle fust en l’aage, qui est si propre à brusler, qu’on
		ne sçauroit si tost en approcher le feu qu’il ne s’esprenne, ou
		bien que ceste lettre avoit des ardeurs si vives qu’il n’y avoit glace
		qui luy peust resister. Tant y a qu’elle prit un certain desir non pas
		d’aymer, car amour ne la vouloit peut-estre attaquer à l’abord
		à toute outrance, mais bien d’estre aymée et servie de
		quelque berger qui eust du merite. Et en ce poinct elle releut la
		lettre plusieurs fois qui estoit telle.</p>
	</div>
	<div class="contentli">
		<milestone type="space"/>
		<head type="chapitre">LETTRE DE CELION</head>
		<h3>A BELLINDE</h3>
		<milestone type="space"/>
		<p>Belle bergere, si vos yeux
		estoient aussi pleins de verité, qu’ils sont de cause d’amour,
		la douceur que d’abord ils pormettent, me les feroit adorer avec autant
		de contentemens, qu’elle a produit en moy de vaine esperance. Mais tant
		s’en faut qu’ils soient prests de satisfaire à leurs trompeuses
		promesses, que mesme ils ne les veulent advouer, et sont si eloignez de
		guerir ma blessure qu’ils ne s’en veulent pas seulement dire les
		autheurs. Si est-ce que mal-aisément la pourront-ils nier, ils
		considerent quelle elle est, n’y ayant pas apparence qu’autre
		beauté que la leur en puisse faire de si grandes. Et toutesfois,
		comme si vous aviez dessein d’égaler vostre cruauté
		à vostre beauté, vous ordonnez que l’affection que vous
		avez faict naistre, meure cruellement en moy. Dieux! fust-il jamais
		une plus impitoyable mere? Mais moy qui ay plus cher ce qui vient
		de vous que ma propre vie, ne pouvant souffrir une si grande injustice,
		je suis resolu de porter ceste affection avec moy dans le cercueil,
		esperant que le Ciel, esmeu en fin par ma patience, vous obligera
		à m’estre quelquefois aussi pitoyable que vous m’estes chere
		maintenant, et cruelle.</p>
		<milestone type="space"/>
	</div>
	<div class="contentl">
		<p>Amaranthe releut plusieurs fois cette lettre, et sans y
		prendre garde, alloit beuvant la douce poison d’amour, non autrement
		qu’une personne lasse se laisse peu à peu emporter au sommeil.
		Si son penser luy remet devant les yeux le visage du berger, ô
		qu’elle le trouve plein de beauté! si sa façon, qu’elle
		luy semble agreable! si son esprit, qu’elle le juge admirable! Et
		bref, elle le voit si parfait, qu’elle croit sa compagne trop heureuse
		d’estre aimée de luy. Apres, reprenant la lettre, elle la
		relisoit, mais non pas sans s’arrester beaucoup sur les sujets qui luy
		touchoient le plus au cœur; et [393/394] quand elle venoit sur la fin,
		et qu’elle voyoit ce reproche de cruelle, elle en flattoit ses desirs,
		qui naissants appelloient quelques foibles esperances comme leurs
		nourrives, avec opinion que Bellinde ne l’amoit pas encores, et
		qu’ainsi elle le pourroit plus aisément gagner. Mais la
		pauvrette ne prenoit pas garde que celle-cy estoit la premiere lettre
		qu’il luy avoit escrite et que depuis beaucoup de choses se pouvoient
		estre changées. L’amitié qu’elle portoit à
		Bellinde, quelquefois l’en retiroit, mais incontinent l’amour
		surmontoit l’amitié; en fin fut qu’elle escrivit une telle
		lettre à Celion.</p>
	</div>
	<div class="contentli">
		<milestone type="space"/>
		<head type="chapitre">LETTRE D’AMARANTHE</head>
		<h3>A CELION</h3>
		<milestone type="space"/>
		<p>Vos perfecions doivent
		excuser mon erreur, et vostre courtoisie recevoir l’amitié que
		je vous offre. Je me voudrois mal, si j’amois quelque chose moindre que
		vous, mais pour vostre merite, je fais ma gloire, d’où ma honte
		procederoit pour un autre. Si vous refusez ce que je vous presente, ce
		sera faute d’esprit ou de courage, lequel que ce soit des deux, vous
		est aussi peu honorable qu’à moy d’estre refusée.</p>
		<milestone type="space"/>
	</div>
	<div class="contentl">
		<p>Elle donna la lettre elle-mesme à Celion, qui ne
		pouvant imaginer ce qu’elle vouloit, aussi tost qu’il fut en lieu
		retiré, la leut, mais non point avec plus d’estonnement que de
		mespris. Et n’eust esté qu’il la sçavoit infiniment amie
		de sa maistresse, il n’eust pas mesme daigné luy faire response,
		toutesfois craignant qu’elle ne luy peust nuire, il luy envoya ceste
		response par son frere.</p>
	</div>
	<div class="contentli">
		<milestone type="space"/>
		<head type="chapitre">RESPONSE DE CELION</head>
		<h3>A AMARANTHE</h3>
		<milestone type="space"/>
		<p>Je ne sçay qu’il y
		a en moy, qui vous puisse esmouvoir à m’aimer, toutesfois je
		m’estime autant heureux qu’une telle bergere me daigne regarder, que je
		suis infortuné de ne pouvoir recevoir une telle fortune. Que
		pleust à ma destinée que je me peusse aussi bien donner
		à vous comme je n’en ay la puissance! Belle Amaranthe, je me
		croirois le plus heureux qui vive, de vivre en vostre service, mais
		n’estant plus en ma disposition, vous n’accuserez, s’il vous plaist,
		mon esprit,ny [394/395] mon courage de ce à quoy la
		necessité me contraint. Ce me sera tousjours beaucoup de
		contentement d’estre en vos bonnes graces, mais à vous encor
		plus de regret de remarquer à tous momens l’impuissance de mon
		affection. Si bien que je suis forcé de vous supplier par vostre
		vertu mesme de diminuer ceste trop ardante passion en une amitié
		moderée, que je recevray de tout mon coeur, car telle chose ne
		m’est impossible, et ce qui ne l’est pas ne me peut estre trop
		difficile pour vostre service.</p>
		<milestone type="space"/>
	</div>
	<div class="contentl">
		<p>Ceste response l’eust bien peu divertir, si l’amour
		n’estoit du naturel de la poudre, qui fait plus d’effet lorsqu’elle est
		la plus serrée; car, contre ces difficultez premieres, elle
		opposoit quelque sorte de raison, que Celion ne devoit si tost laisser
		Bellinde, que ce seroit estre trop volage, si à la premiere
		semonce il s’en despartoit. Mais le temps luy apprit à ses
		despens qu’elle se trompoit, car depuis ce jour le berger la desdaigna
		de sorte qu’il la fuyoit, et bien souvent amoit mieux s’esloigner de
		Bellinde que d’estre contraint de la voir.</p>
		<p>Ce fut lors qu’elle se reprit de s’estre si facilement embarquée
		sur une mer si dangereuse et tant remarquée par les ordinaires
		naufrages de ceux qui s’y hazardent; et ne pouvant supporter ce
		desplaisir, devint si triste qu’elle fuyoit ses compagnes et les lieux
		où elle se souloit plaire, et en fin tomba malade à bin
		escient. Sa chere Bellinda l’alla voir incontinent, et sans y penser,
		pria le berger de l’y accompagner; mais, d’autant que le veue d’un
		bien qu’on ne peut avoir, ne fait qu’augmenter le desir, ceste visite
		ne fit que rengreger le mal d’Amaranthe. Le soir estant venu, toutes
		les bergeres se retirerent, et ne resta que Bellinde avec elle, si
		ennuyée du mal de sa compagne (car elle ne sçavoit quel
		il estoit) qu’elle n’avoit point de repos. Et lors qu’elle le luy
		demandoit, pour toute response elle n’avoit que des souspirs. Dont
		Bellinde au commencement estonnée, en fin offensée contre
		elle, luy dit: Je n’eusse jamais pensé qu’Amaranthe eust
		si peu aimé Bellinde qu’elle luy eust peu celer quelque chose,
		mais à ce que je voy, j’ay bien esté deceue, et au lieu
		qu’autrefois je disois que j’avois une amie, je puis dire à
		ceste heure que j’ay aymé une dissimulée.</p>
		<p>Amaranthe à qui la honte sans plus avoit clos la bouche jusques
		là, se voyant seule avec elle et pressée avec tant
		d’affection, se resolut d’esprouver les derniers remedes qu’elle
		pensoit estre propres à son mal. Chassant donc la honte le plus
		loing d’elle [395/396] qu’elle peut, elle ouvrit deux ou trois fois la
		bouche pour luy declarer toutes choses; mais la parole luy mouroit de
		sorte entre les levres, que ce fut tout ce qu’elle peut faire que de
		proferer ces mots interrompus, se mettant encore la main sur les yeux
		pour n’oser voir celle à qui elle parloit: Ma chere
		compagne, luy dit-elle, car elles se nommoient aisni, nostre
		amitié ne permet que je vous cele quelque chose, sçachant
		bien que quoy que qui vous soit declaré, qui m’importe, sera
		toujours aussi soigneusement tenu secret par vous que par moy-mesme.
		Excusez donc, je vous supplie, l’extreme erreur, dont pour satisfaire
		à nostre amitié, je suis contrainte de vous faire
		ouverture. Vous me demandez quelle est ma douleur, et d’où elle
		procede: sçachez que c’est amour qui naist des perfections
		d’un berger. Mais, helas! à ce mot, vaincue de honte et de
		desplaisir, tournant la teste de l’autre costé, elle se teut
		avec un torrent de larmes.</p>
		<p>L’estonnement de Bellinde ne se peut representer, toutesfois pour luy
		donner courage de parachever, elle luy dit: Je n’eusse jamais
		creu qu’une passion si commune à chacun, vous eust tant
		donné d’ennuy. Que l’on aime, c’est chose ordinaire, mais que ce
		soient les perfections d’un berger, cela n’advient qu’aux personnes de
		jugement. Dites moy donc qui est ce bienheureux.</p>
		<p>Alors Amaranthe reprenant la parole, avec un souspir luy partant du
		profond cœur, luy dit: Mais helas! ce beger aime ailleurs. – Et
		qui est-il? dit Bellinde. – C’est, respondit-elle, puis que vous
		le voulez sçavoir, vostre Celion. Je dis vostre, ma campagne,
		parce que je sçay qu’il vous aime et que ceste seule
		amitié luy fait desdaigner la mienne. Excusez ma folie, et sans
		faire semblant de la cognoistre, laissez moy seule plaindre et souffrir mon mal.</p>
		<p>La sage Bellinde eut tant de honte, oyant ce discours, de l’erreur de
		sa compagne, que combien qu’elle aymast Celion autant que quelque chose
		peut estre aymée, elle resolut toutesfois de rendre à
		ceste occasion une preuve non commune de ce qu’elle estoit. Et pour ce,
		se tournant vers elle, elle luy dit: A la verité,
		Amaranthe, je souffre une peine qui ne peut se dire de vous voir si
		transportée en ceste affection, car il semble que nostre sexe ne
		permette pas une si entiere authorité à l’amour.
		Toutesfois puis que vous en estes en ces termes, je loue Dieu que vous
		vous soyez adressée en lieu où je puisse vous rendre
		tesmoignage de ce que je vous suis. J’ayme Celion, je ne le veux nier,
		autant que s’il estoit mon frere, mais je vous aime aussi comme ma
		sœur, et veux (car je sçay qu’il [396/397] m’obeyra) qu’il vous
		ayme plus que moy. Reposez-vous en sur moy et resjouissez-vous
		seulement, veu que vous cognoistrez, lors que vous serez guerie, quelle
		est Bellinde envers vous.</p>
		<p>Apres quelques autres semblables discours, la nuict contraignit
		Bellinde de se retirer, laissant Amaranthe avec tant de contentement
		qu’oubliant sa tristesse, en peu de jours elle recouvra sa premiere beauté.</p>
		<p>Cependant Bellinde n’estoit pas sans peine, qui recherchant le moyen de
		faire sçavoir son dessein à Celion, trouva en fin la
		commodité telle qu’elle desiroit. De fortune elle le rencontra
		qui se jouoit avec son belier dans ce grand pré où la
		plupart des bergers d’ordinaire paissent leurs troupeaux. Cet animal
		estoit le conducteur du trouppeau et si bien dressé qu’il
		sembloit qu’il entendist son maistre quand il parloit à luy. A
		quoy la bergere prit tant de plasir qu’elle s’y arresta longuement. En
		fin elle voulut essayer s’il la recognoistroit comme luy, mais il
		estoit encore plus prompt à tout ce qu’elle vouloit, sur quoy
		s’esloignant un peu de la trouppe, elle dit à Celion: Que
		vous semble, mon frere, de l’accointance de vostre beslier et de
		moy? il est de plus plaisans que je veis jamais. – Tel qu’il est,
		belle bergere, dit-il, si vous voulez me faire cet honneur de le
		recevoir, il est à vous. Mais il ne faut pas s’estonner qu’il
		vous rende tant d’obeissance, car il sçait bien qu’autrement je
		le desavouerois pour mien, ayant appris par tant de chansons qu’il a
		ouyes de moy en paissant, que j’estois plus à vous qu’à
		moy. – C’est tres bien expliquer, dit la bergere, l’obeissance de
		vostre belier, que je ne veux recevoir pour vous estre mieux
		employé qu’à moy. Mais puis que vous me donnez une si
		entiere puissance sur vous, je la veux essayer, joignant encor au
		commandement une tres affectionnée priere. – Il n’y a rien,
		respondit le berger, que vous ne me puissiez commander.</p>
		<p>Alors Bellinde croyant avoir trouvé la commodité qu’elle
		recherchoit, poursuivit ainsi son discours: Dés le jour
		que vous m’asseurastes de vostre amitié, je jugeay ceste mesme
		volonté en vous; aussi m’obligea-t’elle à vous aimer;
		et honorer plus que personne qui vive. Or quoy que je vous die, je ne
		veux pas que vous croyez que j’aye diminué ceste bonne
		volonté, car elle m’accompagnera au tombeau; et toutesfois
		peut-estre le feriez-vous, si je ne vous en avois adverty, mais
		obligez-moy de croire que ma vie, et non mon amitié peut diminuer.</p>
		<p>Ces paroles mirent Celion en grande peine, ne sçachant à
		quoy [397/398] elles tendoient. En fin il respondit qu’il attendroit sa
		volonté avec beaucoup de joye et de crainte: de joye, pour
		ne pouvoir penser rien de plus avantageux pour luy que l’honneur de ses
		commandements, et de crainte, pour ne sçavoir de quoy elle le
		menaçoit; que toutesfois la mort mesme ne luy sçauroit
		estre desagreable si elle luy venoit par son commandement.</p>
		<p>Bellinde alors continua: Puis qu’outre ce que vous me dites
		à cette heure, vous m’avez tousjours rendu tant de tesmoignages
		de cette asseurance que vous me donnez, que je n’en puis avec raison
		douter aucunement, je ne feray point d’autre difficulté non pas
		de prier, mais de conjurer Celion par toute l’amitié dont il
		favorise sa Bellinde de luy obeir ceste fois. Je ne veux pas luy
		commander chose impossible, ny moins le distraire de l’affection qu’il
		me porte; au contraire, je veux, s’il se peut, qu’il augmente
		tousjours d’avantage. Mais avant que passer plus outre, que je
		sçache vous supplie, si jamais vostre amitié a point
		esté d’autre qualité qu’elle est à ceste heure.</p>
		<p>Alors Celion, monstrant un visage moins fasché que celuy
		qu’auparavant la doute le contraignoit d’avoir, respondit qu’il
		commençoit de bien esperer, ayant receu de telles asseurances;
		que pour satisfaire à sa demande, il advoutoit qu’autrefois il
		l’avoit aimée avec les mesmes affections et passions, et avec
		les mesmes desseins que la jeunesse a de coustume de produire dans les
		cœurs les plus transportez d’amour, et qu’en cela il n’en exceptoit une
		seule; que depuis, son commandement avoit tant eu de puissance sur luy
		qu’il avoit obtenu cela sur sa passion, que sa sincere amitié
		surmontoit de tant son amour qu’il ne croiroit point offenser une sœur
		de l’aimer avec ce dessein. – Sur ma foy, mon frere, repliqua la
		bergere, car pour tel vous veux-je tenir le reste de ma vie, vous
		m’obligez tant de vivre ainsi avec moy, que jamais nulle de vos actions
		n’acquit d’avantage sur mon ame que celle cy. Mais je ne puis vous voir
		en peine plus longuement: sçachez donc que ce que je veux
		de vous est seulement que, conservant inviolable ceste belle
		amitié que vous me portez à ceste heure, vous mettiez
		l’amour en une des belles bergeres de nostre Lignon. Vous direz que cet
		office est estrange pour Bellinde; toutesfois, si vous considerez que
		celle dont je vous parle, vous veut pour mary, et que c’est apres vous
		la personne que j’ayme le plus, car c’est Amaranthe, je m’asseure que
		vous ne vous en estonnerez pas. Elle m’en a prié, et moy je le
		vous commande par tout le pouvoir que j’aye sur vous. Elle se hasta
		[398/399] de luy faire ce commandement, craignant que si elle retardoit
		d’avantage, elle n’eust pas assez de pouvoir pour resister aux
		supplications qu’elle prevoyoit.</p>
		<p>Quel croyez-vous, belle nymphe, que devint le pauvre Celion? Il
		demeura pasle comme un mort, et tellement hors de soy qu’il ne peut de
		quelque temps proferer une seule parole. En fin, quand il peut parler,
		avec une voix telle que pouvoit avoir une personne au milieu du
		supplice, il s’escria: Ah! cruelle Bellinde, aviez-vous
		conservé ma vie jusques icy pour me le ravir avec tant
		d’inhumanité? Ce commandemant est trop cruel pour me
		laisser vivre et mon affection trop grande pour me laisser mourir sans
		desespoir. Helas! permettez que je meure, mais que je meure fidele.
		Que s’il n’y a moyen de guerir Amaranthe que par ma mort, je me
		sacrifieray fort librement à sa santé; l’eschange de ce
		commandement ne me sera moindre tesmoignage d’estre aimé de
		vous, que quoy que vous puissiez jamais faire pour moy.</p>
		<p>Bellinde fut esmeue, mains non pas changée. Celion, luy
		dit-elle, laissons toutes ces vaines paroles, vous me donnerez peu
		d’occasion de croire de vous ce que vous m’en dites, si vous ne
		satisfaites à la premiere priere que je vous ay faite. –
		Cruelle, luy dit incontinent l’affligé Celion, si vous voulez
		que je change ceste amitié, que pouvoir avez-vous plus de me
		commander? Que si vous ne voulez pas que je la change, comme
		est-il possible d’aimer la vertu, et le vice? Et s’il n’est pas
		possible, pourquoy voulez-vous pour preuve de mon
		affection une chose qui ne peut estre?</p>
		<p>La pitié la cuida vaincre, et combien qu’elle receust beaucoup
		de peine de l’ennuy du berger, si luy estoit-ce un contentement qui ne
		se pouvoit esgaler de se cognoistre si parfaittement aimée de
		celuy qu’elle aimoit le plus. Et peut estre que cela eust peu obtenir
		quelque chose sur sa resolution, n’eust esté qu’elle vouloit
		oster toute opinion à Aramanthe qu’elle fust atteinte de son
		mal, encor qu’elle aimast ce berger et en fust beaucoup aimée.
		Elle contraignit donc la pitié qui desja avoit avec amené
		quelques larmes jusques à la paupere, de s’en retourner en son
		cœur sans donner cognoissance d’y estre venues, et à fin de ne
		retomber en ceste peine, elle s’en alla, et en partant, luy dit:
		Vous me tiendrez pour telle qu’il vous plaira, si suis-je resolue de ne
		vous voir jamais que vous n’ayez effectué ma priere et vostre
		promesse, et croyez que ceste resolution survivra vostre opiniastreté.</p>
		<p>Si Celion se trouva hors de soy se voyant seul, esloigné de
		toute [399/400] consolation, et resolution, celuy le pourra juger qui
		aura aymé. Tant y a qu’il demeura deux ou trois jours comme un
		homme perdu, qui couroit les bois, et fuyoit tous ceux qu’il avoit
		autrefois frequentez. Enfin un vieil pasteur infiniment amy de son
		pere, homme a la verité fort sage, et qui avoit tousjours fort
		aimé Celion, le voyant en cest estat, et se doutant qu’il n’y
		avoit point de passion assez forte pour causer de semblables effects
		que l’amour, le tournade tant de costez qu’il luy fit descouvrir sa
		peine, à laquelle il donna quelque soulagement par son bon
		conseil, car, en son jeune aage, il avoit passé bien souvent par
		semblables destroits. Et en fin, le voyant un peu remis, se mocqua de
		ce qu’il avoit eu tant de peine pour si peu de chose, luy remonstrant
		qu’en cela le remede estoit si aisé qu’il auroit honte qu’on
		sceust que Celion, estimé de chacun pour sage et pour personne
		de courage, eust eu si peu d’entendement que de ne sçavoir
		prendre resolution en un accident si peu difficile, qu’au pis aller, il
		ne falloit que faindre. Et puis il continuoit: Toutesfois il a
		esté tres-à propos qu’au commericemezt vous ayez faict
		ces difficultez, car elle croira que vostre affection est extreme et
		cela l’obligera à vous aimer d’avantage, mais puis que vous en
		avez fait tant de demonstration, il suffit que pour la contenter, vous
		faignez ce qu’elle vous a commande.</p>
		<p>Ce conseil fut en fin receu de Celion et executé comme il avoit
		esté proposé: il est vray qu’il escrivit auparavant cette lettre à Bellinde.</p>
	</div>
	<div class="contentli">
		<milestone type="space"/>
		<head type="chapitre">LETTRE DE CELION</head>
		<h3>A BELLINDE</h3>
		<milestone type="space"/>
		<p>Si j’avais merité
		un traittment si rude que celuy que je reçois de vous,
		j’eslirois plustost la mort que de le souffrir; mais puis que c’est
		pour votre contentement, je te reçois avec un peu plus de
		plaisir, que si en eschange vous m’ordonniez la mort. Toutesfois, puis
		que je me suis tout donné à vous, il est raisonnable que
		vous en puissiez absolument disposer. J’essayeray donc de vous obeir,
		mais ressouvenez vous qu’aussi longtemps que durera ceste contrainte,
		autant faudra-t’il rayer des jours de ma vie, car je ne nommeray jamais
		vie ce qui rapporte plus de douleur que la mort: abregez le donc,
		rigoureuse bergere, s’il y a encore en vous une seule estincelle, non
		pas d’amitié, mais de pitié seulement. [400/401]</p>
		<milestone type="space"/>
	</div>
	<div class="contentl">
		<p>Il fut impossible à Bellinde de ne ressentir ces
		paroles, qu’elle recognoissoit proceder d’une entiere affection, mais
		si ne fust-il pas possible à ces paroles de la divertir de son
		dessein. Elle advertit Amaranthe que le berger l’aimeroit et que sa
		santé seule luy en retardoit la cognoissance. Cest
		advertissement precipita sa guerison, de sorte qu’elle rendit bien
		preuve que pour les maladies du corps, la guerison de l’ame n’est pas
		inutile. Quelle fut l’extreme contrainte de Celion et quelle la peine
		qu’il en supportoit! Elle estoit telle qu’il en devint maigre et
		tellement changé qu’il n’estoit pas recognoissable.</p>
		<p>Mais voyez quelle estoit la severité de ceste bergere! Il ne
		luy suffit pas d’avoir traitté de ceste sorte Celion, car
		jugeant qu’Amaranthe avoit encor quelque soupçon de leur
		amitié, elle resolut de pousser ces affaires si avant, que l’un
		ny l’autre rie s’en peust desdire. Chacun voyoit l’apparente recherche
		que le berger faisoit d’Amaranthe, car il s’estoit ouvertement
		declaré et mesme le pere du berger, qui cognoissoit les louables
		vertus de Leon et combien sa famille avoit tousjours esté
		honorable, ne desappreuvoit point ceste recherche.</p>
		<p>Un jour Bellinde, le voulant sonder, la luy proposa comme sa compagne,
		et luy qui le jugea à propos y entendit fort librement et ce
		mariage estoit des-ja bien fort advancé sans que Celion le
		sceut. Mais quand il s’en apperceut, il ne peut s’empescher, trouvant
		le moyen de parler à Bellinde, de luy faire tant de reproches,
		qu’elle en eut presque honte et le berger, voyant bien qu’il y falloit
		remedier d’autre sorte que de parole, courut soudain au meilleur remede
		qui fut, à son pere, auquel il fit telle response: Je seroy
		tres-marry de vous desobeyr jamais, et moins pour cet effet que pour
		tout autre. Je voy que vous trouvez bonne l’alliance d’Amaranthe, vous
		sçavez qu’il n’y a bergere que j’affectionne; d’avantage
		toutesfois je l’aime fort pour maistresse, mais non pas pour femme, et
		vous supplie de ne me commander d’en dire la cause.</p>
		<p>Le pere à ces propos soupçonna qu’il eust recogneu
		quelque mauvaise condition en la bergere, et loua en son ame la
		prudence de son fils qui avoit ce commandement sur ses affections.
		Ainsi ce coup fut rompu. Et d’autant que la chose estoit passée
		si avant que plusieurs l’avoient sceue, plusieurs aussi demandoient
		d’où ce refroidissement procedoit, le pere ne peut s’empescher
		d’en dire quelque chose à ses plus familiers et eux à
		d’autres, si bien qu’Amarante en eut le vent, qui au commencement
		s’affligea fort [401/402] mais depuis repensant en elle mesme quelle
		folie estoit la sienne de se vouloir faire aimer par force, peu
		à peu s’en retira et la premiere occasion qu’elle vid de se
		marier, elle la receut. Ainsi ces honnestes amants furent allegez d’un
		faix si mal-aisé à supporter, mais ce ne fut que pour
		estre surchargez d’un autre beaucoup plus pesant.</p>
		<p>Bellinde estoit des-ja en aage d’estre mariée et Philemon
		infiniment desireux de la loger, pour avoir sur ses vieux jours le
		contentement de se voir renaistre en ce qui viendroit d’elle. Il eust
		bien receu Celion, mais Bellinde qui fuyoit autant le mariage que la
		mort, avoit deffendu à ce berger d’en parler, bien luy
		avoit-elle promis que si elle se voyoit contrainte de se marier, elle
		l’en advertiroit, à fin qu’il la fist demander, qui fut cause
		que Philemon, voyant la froideur de Celion, ne la luy voulut pas
		offrir. Et cependant Ergaste, berger des principaux de ceste
		contrée et qui estoit estimé de chacun pour ses louables
		vertus, la fit demander, et parce qu’il ne vouloit que cela fust
		esventé qu’il n’en fust asseuré, celuy qui traitta cet
		affaire le tint si secret que la promesse du mariage fut aussi tost
		sceue que la demande. Car Philemon s’asseurant de l’obeissance de sa
		fille, s’y obligea de parole, et puis l’en advertit.</p>
		<p>Au commencement elle trouva fort difficile la resolution qu’il luy
		faloit prendre, parce que c’estoit un homme qu’elle n’avoit jamais veu.
		Toutesfois ce bel esprit qui jamais ne flechissoit sous les faix du
		malheur, se releva incontinent, et surmontant ce desplaisir, ne permit
		seulement à son œil de donner signe de son ennuy pour sa
		consideration; mais elle ne peut jamais obtenir cela sur elle pour
		celle de Celion, et fallut que ses larmes payassent l’erreur de sa trop
		opiniastre haine contre le mariage. Si est-ce que pour satisfaire en
		quelque sorte à sa promesse, elle advertit le pauvre berger que
		Philemon la vouloit marier. Soudain qu’il eust ceste permission tant
		desirée, il sollicita de sorte son pere que le mesme jour il en
		parla à Philemon, mais il n’estoit plus temps, dequoy le pere de
		Bellinde eut beaucoup de regret, car il l’eust
		bien mieux aimé qu’Ergaste.</p>
		<p>O dieux! que de regrets quand il sceut l’arrest de son malheur! Il
		sortit de sa maison et ne cessa qu’il n’eust trouvé la bergere.
		A l’âbord il ne peut parler, mais son visage luy raconta assez
		quelle response avoit esté celle de Philemon et combien qu’elle
		fust aussi necessiteuse de bon conseil que luy et de force pour
		supporter ce [402/403] coup, si voulut-elle se monstrer aussi bien
		invaincue à ce desplaisir qu’elle avoit toujours fait gloire de
		l’estre à tous les autres. Mais aussi ne voulut-elle pas
		paroistre si insensible que le berger n’eust quelque cognoissance
		qu’elle ressentoit son mal et qu’il Iuy desplaisait, sur quoy elle luy
		demanda a, quoi reussiroit la demande qu’il avoit faite à son pere.</p>
		<p>Le berger luy respondit avec les mesmes paroles que Philemon luy avoit
		dites, y adjoustant tant de plaintes et tant de desesperez regrets
		qu’elle eust esté un rocher si elle ne se fust pas esmeue;
		toutesfois elle l’interrompit, combattant contre soy mesme avec plus de
		vertu qu’il n’est pas croyable, et luy remonstra que les plaintes sont
		propres aux esprits foibles et non pas aux personnes de courage, qu’il
		se faisoit beaucoup de tort et à elle aussi de tenir tel
		langage. Et, disoit-elle, en fin, Celion, qu’est devenue la belle
		resolution que vous disiez avoir contre tous accidents, sinon au
		changement de mon amitié? Et pouvez-vous avoir opinion que
		quelque chose la puisse esbranler? ne voyez-vous pas que ces paroles
		ne peuvent advancer rien d’avantage que de faire concevoir à
		ceux qui les oiront quelque mauvaise opinion de nous? Pour Dieu! ne
		me mettez sur le front une tache que j’ay, avec tant de peine
		evitée jusques icy, et puis qu’il n’y a autre remede, patientez
		comme je. fais, et peut-estre que le Ciel fera reussir toute chose plus
		à nostre contentement qu’il ne nous est permis à cet
		heure de le desirer. De mon costé je rompray le mal-heur tant
		qu’il me sera possible, mais s’il n’y a point de remede, encor ne
		faut-il pas estre sans resolution: plutost esloignons-nous.</p>
		<p>Ces derniers mots cuiderent le desesperer du tout, luy semblant que ce grand courage procedoit de peu d’amitié.</p>
		<p>S’il m’estoit aussi aisé, respondit le berger, de me resoudre
		à cest accident qu’à vous, je me jugerois indigne de vous
		aymer ny d’estre aimé de vous, car une si foible amitié
		ne merite tant d’heur. Et bien, pour fin, et pour loyer de mes
		services, vous me donnez une resolution en la perte asseurée que
		je vois de vous, et secrettement me dites que je ne dois me desesperer
		de vous voir à un autre. Ah! Bellinde, avec quel œil
		verrez-vous ce nouvel amy? avec quel cœur l’aimerez-vous? et avec
		quelles faveurs le caresserez-vous? puis que vostre œil m’a mille
		fois promis de n’en voir d’amour jamais d’autre que moy, puis que ce
		cœur m’a juré de ne pouvoir aimer que moy, et puis qu’amour
		n’avoit destiné vos caresses à une moindre affection que
		la mienne. Et bien, vous me [403/404] commandez que je vous laisse?
		pour vous obeyr, je le feray, car je ne veux sur la fin de ma vie
		commencer à vous desobeir. Mais ce qui me le fait entreprendre,
		c’est pour sçavoir asseurément que la fin de ma vie
		n’esloignera guiere la fin de vostre amitié. Et quoy que je me
		die le plus malheureux qui vive, si cheris-je beaucoup ma fortune, en
		ce qu’elle m’a presenté tant d’occasion, de vous faire paroistre
		mon amour, que vous n’en pouvez douter, et encor ne serois-je satisfait
		de moy mesme, si ce dernier moment qui m’en reste, n’estoit
		employé à vous en asseurer. Je prie le Ciel, et voyez
		quelle est mon amitié, qu’en ceste nouvelle eslection, il vous
		comble d’autant de bonheur que vous me causez de desespoir. Vivez
		heureuse avec Ergaste et en recevez autant de contentement que j’avois
		de volonté de vous rendre du service, si mes jours me l’eussent
		d’avantage permis. Que ceste nouvelle affection pleine des plaisirs que
		vous vous promettez, vous accompagne jusques au cercueil, comme je vous
		asseure que ma fidelle amitié me clorra les yeux à vostre
		occasion, avec une extreme douleur.</p>
		<p>Si Bellinde laissa si longuement parler Celion, ce fut de crainte que
		parlant, les larmes fissent l’office des paroles, et que cela
		rengregeast le desplaisir du berger ou qu’elle rendist preuve du peu de
		puissance qu’elle avoit sur elle-mesme, Orgueilleuse beauté, qui
		aimoit mieux estre jugée avec peu
		d’amour, qu’avec peu de resolution!</p>
		<p>Mais en fin se cognoissant assez raffermie pour pouvoir respondre, elle
		luy dit: Celion, vous croyez me rendre preuve de vostre amitié,
		et vous faites le contraire, car comment m’avez-vous aymée,
		ayant si ma-avaise opinion de moy? Si depuis ce dernier accident vous
		l’avez conceue, croyez que l’affection n’estoit pas grande qui a peu
		permettre que si promptement vousl’ayez changée. Que si vous
		n’avez point mauvaise opinion de moy, comme est-il possible que vous
		puissiez croire que je vous aye aimé, et qu’à cette heure
		je ne voys aime plus? Pour Dieu ayez pitié de ma fortune, et ne
		conjurez plus avec elle pour augmenter mes ennuis. Considerez qu’il y a
		fort peu d’apparence que Celion, que j’ayme plus que le reste du monde
		et de qui l’humeur. m’agrée autant que la mienne mesme, eust
		esté changé pour un Ergaste qui m’est incogneu, et au
		lieu duquel j’eslirois plustost d’espouser le tombeau. Que si j’y suis
		forcée, ce sont les commandements de mon pere ausquels mon
		honneur ne permet que je contrarie. Mais est-il possible que vous ne
		vous ressouveniez des protestations que si sou- [404/405] vent je vous
		ay faictes de ne vouloir me marier? et toutesfois vous ne laissiez de
		m’aimer. Depuis, qu’y a-t-il de changé? car si sans m’espouser
		vous m’avez bien aimge, pourquoy ne m’aimerez-vous pas sans m’espouser?
		Ayant un mary, qui me deffendra d’avoir un frere que j’aimeray
		tousjours avec l’amitié que je dois? La volonté
		m’arreste pres de vous plus qu’il ne m’est permis. Adieu, mon Celion,
		vivez et aimez moy, qui vous aimeray jusques à ma fin, quoy
		qu’il puisse advenir de Bellinde.</p>
		<p>A ce mot elle le baisa, qui fut la plus grande faveur qu’elle luy eust
		fait encores, le laissant tellement hors de luy-mesme, qu’il ne sceust
		former une parole pour luy respondre. Quand il fut revenu, et qu’il
		considera qu’amour flechissoit sous le devoir, et qu’il n’y avoit plus
		une seule estincelle d’esperance, qui peust esclairer entre ses
		desplaisirs, comme une personne sans resolution, il se mit dans le
		bois, et dans les lieux plus cachez, où il ne faisoit que
		plaindre son cruel desastre, quelque remonstrance que ses amis luy
		peussent faire. Il vesquit de ceste sorte plusieurs jours durant
		lesquels il faisoit mesme pitié aux rochers. Et afin que celle
		qui estoit cause de son mal en ressentist quelque chose, il luy envoya ces vers.</p>
	</div>
	<div class="contentci">
		<milestone type="space"/>
		<head type="chapitre">STANCES DE CELION</head>
		<h3>sur le mariage de Bellinde et d’Ergaste.</h3>
		<milestone type="space"/>
		<p>Doncques le Ciel consent qu’apres tant d’amitié,</p>
		<p>Qu’apres tant de services,</p>
		<p>D’un autre vous soyez les douceurs, les delices,</p>
		<p>Et la chere moitié?</p>
		<p>Et que je n’aye en fin de mon amour fidelle</p>
		<p>Que le ressouvenir qu’un regret renouvelle?</p>
		<p>Vous m’avez bien aimé, mais qu’est ce que me vaut,</p>
		<p>Ceste amitié passée,</p>
		<p>Si dans les bras d’autruy je vous voy caressée?</p>
		<p>Et si pourtant il faut</p>
		<p>Que vous sçachant à luy, je couvre du silence</p>
		<p>Le cruel desplaisir qui rompt ma patience?</p>
		<milestone type="space"/>
		<p>S’il avoit plus que moy de merite, ofc d’amour,</p>
		<p>Je ne sçaurois que dire. [405/406]</p>
		<p>Mais helas! n’est-ce point un trop cruel martyre</p>
		<p>Qu’il obtienne en un jour,</p>
		<p>Et sans le meriter, ce que le Ciel desnie</p>
		<p>Aux desirs infinis d’une amour infinie?</p>
		<milestone type="space"/>
		<p>Mais, ô foible raison, le devoir, dittes-vous,</p>
		<p>Par ses loix m’a contrainte:</p>
		<p>Et quel devoir plus fort et quelle loy plus saincte</p>
		<p>Sçauroit estre pour nous,</p>
		<p>Que la foy si souvant dedans nos mains jurée</p>
		<p>Quand nous nous promettions une amour asseurée?</p>
		<milestone type="space"/>
		<p>Puisse, nce disiez-vous, incontinent seicher</p>
		<p>Ma main comme parjure,</p>
		<p>Si je manque jamais à ce que je t’asseure,</p>
		<p>Et si j’ay rien plus cher,</p>
		<p>Ny si dedans mon cœur d’avantage je prise</p>
		<p>Que ceste affection que ta foy m’a promise!</p>
		<p>O cruel souvenir de mon bonheur passé,</p>
		<p>Sortez de ma memoire.</p>
		<p>Helas! Puis que le bien d’une si grande gloire</p>
		<p>Est ores effacé,</p>
		<p>Effacez-vous de mesme, il n’est pas raisonnable</p>
		<p>Que vous soyez en rnoy, qui suis si miserable</p>
		<milestone type="space"/>
	</div>
	<div class="contentl">
		<p>Encores qu’il ne fist paroistre en une seule de ses
		actions, qu’il luy fust resté de l’esperance, si est-ce qu’il en
		avoit tousjours quelque peu parce que le contrat de mariage n’estoit
		point passé, et qu’il sçavoit bien que le plus souvent
		les conventions font rompre ceux que l’on croit les plus certains. Mais
		quand il sceut que les articles estoient signez d’un costé et
		d’autre, belle nymphe, comment vous pourrois-je dire le moindre de ses
		desespoirs! Il se destordoit les mains, il s’arrachait le poil, il se
		plomboit l’estomac de coups, bref, c’estoit une personne
		transportée, et tellement hors de raison, qu’il partoit
		plusieurs fois en dessein de tuer Ergaste. Mais quand il estoit prest
		quelque estincelle de consideration, qui parmy tant de fureur luy
		estoit encores restée, luy faisoit craindre d’offenser Bellinde,
		à qui toutesfois, transporté de passion, il escrivoit
		bien souvent des lettres si pleines d’amour, [406/407] et de reproches,
		que mal-aisément les pouvoit-elle lire sans larme; entre autre
		il luy en envoya une telle:</p>
	</div>
	<div class="contentli">
		<milestone type="space"/>
		<milestone type="space"/>
		<head type="chapitre">LETTRE DE CELION A BELLINDE</head>
		<h3>en son transport</h3>
		<milestone type="space"/>
		<p>Faut-il donc, inconstante
		bergere, que ma peine survive mon affection? Faut-il que, sans
		vous aymer,j’aye tant de peine pour vous sçavoir entre les mains
		d’un autre? N’est-ce point que les dieux me vueillent punir pour vous
		avoir plus aymée que je ne devois? ou plustost m’est-ce
		point que je me figure de ne vous aymer plus, et que toutesfois, j’aye
		plus d’amour pour vous que je n’eus jamais? Toutesfois, pourquoy vous
		aymerais-je, puis que vous estes, et ne pouvez estre à autre
		qu’à iune personne que je n’ayme point? Mais au contraire,
		pourquoy ne vous aymerois-je point,puis que je vjous ay tant
		aymée? Il est vray, mais je ne vous dois point aymer; car vous
		estes ingrate, une ame toute d’oubly, et qui n’a nul ressentiment
		d’amour. Toutesfois, quelle que vous soyez, si estes-vous Bellinde, et
		Bellinde peut-elle estre sans que Celion l’ayme? Vous ayme-je donc ou
		si le ne vous ayme point? Jugez-en vous mesme, bergere, car quant
		à moy, j’ay I’esprit si troublé, que je n’en puis
		discerner autre chose sinon que je suis la personne du monde la plus
		affligée.</p>
		<milestone type="space"/>
	</div>
	<div class="contentci">
		<milestone type="space"/>
		<head type="chapitre">Et au bas de la lettre, il y avoit ces vers.</head>
		<milestone type="space"/>
		<head type="chapitre">STANCES</head>
		<milestone type="space"/>
		<p>Je ne puis excuser ceste extreme inonstance,</p>
		<p>Qui vous a fait si mal changer d’affection:</p>
		<p>Changer de bien en mieux, je l’appelle prudence,</p>
		<p>Mais de changer en pis, peu de discretion.</p>
		<milestone type="space"/>
	</div>
	<div class="contentl">
		<p>Lors que Bellinde receut cette lettre, et ces vers, elle
		estoit en peine de luy faire tenir une des siennes, parce qu’oyant dire
		l’estrange vie qu’il faisoit, et les paroles qu’il proferoit contre
		elle, elle ne pouvoit le souffrir qu’avec beaucoup de desplaisir,
		considerant combien cela donnoit l’occasion de parler à ceux qui
		n’ont des [407/408] oreilles que pour apprendre les nouvelles d’autruy,
		et de langue que pour les redire. Sa lettre estoit telle.</p>
	</div>
	<div class="contentli">
		<milestone type="space"/>
		<head type="chapitre">LETTRE DE BELLINDE</head>
		<h3>A CELION</h3>
		<milestone type="space"/>
		<p>Il est impossible de
		supporter d’avantage le tort que vostre estrange façon de vivre
		nous fait à tous deux. Je ne nie pas que vous n’ayez occasion de
		plaindre nostre fortune. Mais je dis bien qu’une personne sage n’en
		sçauroit avoir qui luy permette sans blasme de devenir fol. Quel
		transport est celuy qui vous empesche de voir, que donnant cognoissance
		à tout le reste du monde que vous mourez d’amour pour moy, vous
		me contraignez toutesfois de croire que veritablement vous ne m’aimez
		point? Car si vous m’aimiez, voudriez-vous me desplaire? et ne
		sçavez-vous pas que la mort ne me sçauroit estre plus
		ennuyeuse que l’ opinion que vous donnez à chacun de nostre
		amitié? Cessez donc, mon frere, je vous supplie, et par ce nom
		qui vous oblige d’avoir soing de ce qui me touche, je vous conjure que
		si present vous ne pouvez supporter ce desastre sans donner
		cognoissance de vostre ennuy, vous preniez pour le moins resolution de
		vous esloigner, en sorte que ceux qui vous oyront plaindre, ne
		cognoissant point mon nom, ne fassent que regetter avec vous vos ennuis
		sans pouvoir rien soupçonner à mon desadvantage. S i vous
		me contentez en ceste resolution, vous me ferez croire que c’est
		surabondance, et non point deffaut d’affection, qui vous a fait errer
		contre moy. Et ceste consideration obligera Bellinde,outre
		l’amitié qu’elle vous porte, de conserver tousjours çhere
		la memoire de ce frere qui l’ayme, et qu’elle ayme parmy tous ses
		cruels et insupportables desplaisirs.</p>
		<milestone type="space"/>
	</div>
	<div class="contentl">
		<p>Quoy que Celion fust tellement transporté. que son
		esprit estoit presque incapable des raisons que ses amis luy pouvoient
		representer, si est-ce que son affection luy ouvrit les yeux à
		ce coup, et luy fit voir que Bellinde le conseilloit à propos,
		si bien que resolu a son depart, il donna secrettement ordre à
		son voyage. Et le jour avant qu’il voulust partir, il escrivit à
		sa bergere que, faisant dessein de luy obeyr, il la supplioit de luy
		donner commodité de pouvoir prendre congé d’elle, afin
		qu’il peust partir avec quelque sorte de consolation. La bergere qui
		veritablement l’aimoit, quoy qu’elle previst que cest adieu ne feroit
		que rengreger son desplaisir, [408/409] ne voulut luy refuser ceste
		requeste, et luy donna assignation le lendemain au matin à la
		fontaine des Sycomores.</p>
		<p>Le jour ne commençoit que de poindre quand le desolé
		berger sortant de sa cabane avec son trouppeau, le chassa droit
		à la fontaine, où s’estendant de son long, et les yeux
		sur le cours de l’onde, il commença, en attendant sa bergere, de
		s’entretenir sur son prochain mal-heur. Et apres avoir esté
		quelque temps muet, il souspira ces vers.</p>
	</div>
	<div class="contentci">
		<milestone type="space"/>
		<head type="chapitre">COMPARAISON</head>
		<h3>d’une fontaine à son desplaisir.</h3>
		<milestone type="space"/>
		<p>Ceste source eternelle,</p>
		<p>Qui ne finit jamais,</p>
		<p>Mais qui se renouvelle</p>
		<p>Par des flots plus espais,</p>
		<p>Ressemble à ces ennuis dont le regret m’oppresse.</p>
		<p>Car comme elle sans cesse</p>
		<p>D’une source feconde au mal-heur que je sens,</p>
		<p>Ils s’m vont renaissans.</p>
		<milestone type="space"/>
		<p>Puis d’une longue course,</p>
		<p>Tout ainsi que ces flots</p>
		<p>Vont esloignans leur source,</p>
		<p>Sans prendre nul repos,</p>
		<p>Moy par divers travaux, par mainte et mainte peine,</p>
		<p>Comme Parmy l’areine,</p>
		<p>Serpentant à grand sauts, l’onde s’en va courant,</p>
		<p>Mon mal je vay pleurant.</p>
		<milestone type="space"/>
		<p>Et comme vagabonde</p>
		<p>Murmurant elle fuit,</p>
		<p>Quand onde dessus onde</p>
		<p>A longs flots elle bruit,</p>
		<p>De mesme, me plaignant de ma triste advanture,</p>
		<p>Contre amour je murmure:</p>
		<p>Mais que me vaut cela, puis qu’il faut qu’à la fin</p>
		<p>Je suive mon destin? [409/410]</p>
		<milestone type="space"/>
	</div>
	<div class="contentl">
		<p>Cependant que ce berger parloit de ceste sorte en
		soy-mesme, et qu’il en proferoit assez haut plusieurs paroles sans y
		penser, tant il estoit troublé de ce desastre, Bellinde, qui
		n’avoit pas perdu le souvenir de l’assignation qu’elle luy avoit
		donnée, aussi tost qu’elle se peut deffaire de ceux qui estoient
		autour d’elle, s’en alla le trouver; tellement travaillée du
		regret de le perdre qu’elle ne le pouvoit si bien cacher qu’il n’en
		apparust beaucoup en son visage.</p>
		<p>Ergaste, qui ce matin s’estoit levé de bonne heure pour la venir
		voir, de bonne fortune l’aperceut de loing, et voyant comme elle s’en
		alloit seule, et qu’il sembloit qu’elle cherchoit les sentiers plus
		couverts, eut volonté de sçavoir où elle alloit.
		Cela fut cause que la suivant de loing, il vit qu’elle prenoit le
		chemin de la fontaine des Sycomores, et jettant la veue un peu plus
		avant, encor qu’il fust fort matin, il prit garde qu’il y avoit desja
		un troupeau qui paissoit. Luy qui estoit tres advisé et qui
		n’estoit point tant ignorant des affaires de ceste bergere, qu’il
		n’eust ouy dire l’amitié que Celion luy portoit, entra soudain
		en quelque opinion que c’estoit là son trouppeau, et que
		Bellinde l’y alloit trouver. Encor qu’il n’eust point de doute de la
		pudicité de sa maistresse, si est-ce qu’il creut facilement
		qu’elle ne le hayssoit point, luy semblant qu’une ci longue recherche
		n’eust pas esté si fort continuée si elle luy eust
		esté desagreable. Et pour satisfaire à sa
		curiosité, aussi tost qu’il la vid sous les arbres, et qu’elle
		ne le pouvoit plus appercevoir, prenant le tour un peu plus loing, il
		se cacha entre quelques buissons, d’où il apperceut la bergere
		assise sur les gazons qui estoient relevez autour de la fontaine en
		façon de sieges, et Celion à genoux aupres d’elle.</p>
		<p>Dieu! quel tressault fut celuy qu’il receut de ceste veue!
		Toutesfois, parce qu’il ne pouvoit ouyr ce qu’ils disoient, il se
		traina si doucement qu’il vint si pres d’eux qu’il n’y avoit qu’une
		haye (qui faisoit tout le tour de la fontaine comme une pallissade) qui
		les couvroit. De ce lieu donc passant curieusement la veue entre les
		ouvertures des fueilles, et tout attentif à leurs disconrs, il
		ouyt que la bergere luy respondoit: Et quoy, Celion, est-ce le pouvoir
		ou la volonté de me plaire qui vous deffaut en ceste occasion?
		Cest accident aura-t’il plus de force sur vous que le pouvoir que vous
		m’y avez donné? Où est vostre courage, Celion, ou bien
		où est vostre amitié? N’avez-vous point autrefois
		surmonté pour l’amour que vous me portiez de plus grands
		mal-heurs que ceux-cy? Et si cela est, où est l’affection?
		où est la resolution qui le vous a fait [410/411] faire?
		Voulez-vous que je croye que vous en avez moins à ceste heure
		que vous n’aviez en ce temps là? Ah! berger, consentez
		plustost à la diminution de ma vie qu’à celle de la bonne
		volonté que vous m’avez promise. Et comme jusques icy, j’ay peu
		sur vous tout ce que j’ay voulu, que de mesme à l’advenir il n’y
		ait rien qui m’en puisse amoindrir le pouvoir.</p>
		<p>Ergaste ouyt que Celion luy respondit: Est-il possible, Bellinde, que
		vous puissiez entrer en doute de mon affection et du pouvoir que vous
		avez sur moy? Pouvez-vous avoir une si grande mescognoissance, et le
		Ciel peut-il estre tant injuste que vous ayez peu oublier les
		tesmoignages que je vous en ay donnez et qu’il ait permis que je
		survive à la bonne opinion que vous devez avoir de moy? Vous,
		Bellinde, vous pouvez mettre en doute ce que jamais une seule de mes
		actions ny de vos commandemens n’a laissé douteux! Au moins,
		avant que prendre une si desavantageuse opinion contre moy, demandez
		à Amaranthe ce qu’elle en croit, demandez au respect qui m’a
		fait taire, demandez à Bellinde mesme, si elle a jamais
		imaginé rien de si difficile que mon affection n’ait
		surmonté. Mais à ceste heure que je vous voy toute
		à un autre et que pour la fin de mon amour desastrée, il
		faut que vous laissant entre les bras d’un plus heureux que moy, je
		m’esloigne et me bannisse à jamais de vous, helas! pouvez-vous
		dire que ce soit deffaut d’affection ou de volonté de vous obeyr
		si je ressens une peine plus cruelle que celle de la mort? Quoy?
		Bergere, vous croyez que je vous aime, si sans mourir je vous
		sçay toute à un autre? Vous dittes que ce sera l’amour
		et le courage qui me rendront insensible à ce desastre et
		toutesfois en verité ne sera-ce pas plustost n’avoir ny amour ny
		courage, que de le souffrir sans desespoir? O bergere! que nous
		sommes bien loing de conte, vous et moy, car si ceste impuissance qui
		m’empesche de pouvoir vivre et supporter ce malheur, vous fait douter
		de mon affection, au contraire ceste grande constance et ceste extreme
		resolution que je vois en vous m’est une trop certaine asseurance de
		vostre peu d’amitié. Mais aussi à quoy faut-il que j’en
		espere plus de vous, puis qu’un autre, ô cruauté de mon
		destin! vous doit posseder?</p>
		<p>A ce mot ce pauvre berger s’aboucha sur les genoux de Bellinde, sans force et sans sentiment.</p>
		<p>Si la bergere fut vivement touchée, tant des paroles que de
		l’evanouissement de Celion, vous le pouvez juger, belle nymphe, puis
		qu’elle l’aimoit autant qu’il est possible d’aimer, et qu’il [411/412]
		falloit qu’elle faignist de ne ressentir point ceste douloureuse
		separation. Lorsqu’elle le vid esvanouy et qu’elle creut n’estre
		escoutée que des sycomores et de l’onde de la fontaine, ne leur
		voulact cacher le desplaisir qu’elle avoit tenu si secret à ses
		compagnes et à tous ceux qui la voyoient ordinairement: Helas!
		dit-elle en joignant les mains, helas! ô Souveraine
		Bonté, ou sors moy de ceste misere, ou de ceste vie: romps par
		pitié ou mon cruel desastre ou que mon cruel desastre me rompe.</p>
		<p>Et puis baissant les yeux sur Celion: Et toy, dit-elle, trop fidelle
		berger, qui n’es miserable que d’autant que tu aimes ceste miserable,
		le Ciel te vueille donner ou les contentemens que ton affection merite,
		ou m’enlever de ce monde, puis que je suis seule cause que tu souffres
		les desplaisirs que tu ne merites pas.</p>
		<p>Et lors, s’estant teue quelque temps, elle reprit: O qu’il est
		difficile de bien aimer et d’estre sage tout ensemble! Car je voy bien
		que mon pere a raison de me donner au sage berger Ergaste, soit pour
		ses merites, soit pour ses commoditez. Mais helas! que me vaut ceste
		cognoissance, si amour deffend à mon affection de l’avoir
		agreable? Je sçay qu’Ergaste merite mieux, et que je ne puis
		esperer rien de plus advantageux que d’estre sienne. Mais, comment me
		pourray-je donner à luy si amour m’a desja donnée
		à un autre? La raison est du costé de mon pere, mais
		amour est pour moy, et non point un amour nouvellement nay ou qui n’a
		point de puissance, mais un amour que j’ay conceu, ou plustost que le
		Ciel a fait naistre avec moy, qui s’est eslevé dans mon berceau,
		et qui par un si long trait de temps s’est tellement insinué
		dans mon ame, qu’il est plus mon ame, que mon ame mesme. O dieux! et
		faut-il esperer que je m’en puisse, despouiller sans la vie? et si je
		ne m’en deffais, dy moy, Bellinde, que sera-ce de toy?</p>
		<p>En proferant ces paroles, les grosses larmes luy tomboient des yeux, et
		coulant le long de son visage, mouilloient et les mains et la joue du
		berger, qui peu à peu revenant, fut cause que la bergere
		interrompit ses plaintes, et s’essuyant les yeux, de peur qu’il ne s’en
		prist garde, changeant ett de visage et de voix, luy parla de ceste
		sorte: Berger, je vous veux advouer que j’ay du ressentiment de vostre
		peine, autant peut-estre que vous-mesme, et que je ne sçaurois
		douter de vostre bonne volonté, si je n’estois la plus
		mescognoissante personne du monde. Mais à quoy ceste
		recognoissance, et à quoy ce ressentiment? Puis que le Ciel m’a
		sousmise à celuy qui m’a donné l’estre, voulez-vous, tant
		que cet estre me [412/413] demeurera, que je luy puisse desobeir? Mais
		soit ainsi que l’affection plus forte l’emporte sur le devoir, pour
		cela, Celion, serions-nous en repos? Est-il possible, si vous m’aimez,
		que vous puissiez avoir du contentement, me voyant le reste de ma vie
		pleine de desplaisirs et de regrets? Et pouvez-vous croire que le
		blasme que j’encourray, soit par la desobeissance de mon pere, soit
		pour l’opinion que chacun aura de nostre vie passée à mon
		desadvantage, me puisse laisser un moment de repos? Cela seroit
		peut-estre croyable d’une autre que de moy, qui ay tousjours tant
		desapprouvé celles qui se sont conduites de ceste sorte, que la
		honte de me voir tomber en leur mesme faute me seroit tousjours plus
		insupportable que la plus cruelle fin que le Ciel me pourroit ordonner.</p>
		<p>Armez-vous donc de ceste resolution, ô berger! que tout ainsi
		que par le passé nostre affection ne nous a jamais fait
		commettre chose qui fust contre nostre devoir, quoy que nostre amour
		ait esté extreme, de mesme pour l’advenir il ne faut point
		souffrir qu’elle nous y puisse forcer. Outre que des choses où
		il n’y a point de remede, la plainte semble être bien inutile. Or
		il est tout certain que mon pere m’a donnée à Ergaste et
		que ceste donation ne peut desormais estre revoquée que par
		Ergaste mesme. Jugez quelle esperance nous devons avoir qu’elle le soit
		jamais? Il est vray qu’ayant disposé de mon affection avant que
		mon pere de moy, je vous promets et vous jure devant tous les dieux et
		particulierement devant les deitez qui habitent en ce lieu que
		d’affection je seray vostre jusques dans le tombeau et qu’il n’y a ny
		pere, ny mary, ny tyrannie, ny devoir qui me fasse jamais contrevenir
		au serment que je vous en fais. Le Ciel m’a donnée à un
		pere, ce pere a donné mon corps à un mary: comme je n’ay
		peu contredire au Ciel, de mesme mon devoir me deffend de refuser
		l’ordonnance de mon pere, mais ny le Ciel, ny mon pere, ny mon mary, ne
		m’empescheront jamais d’avoir un frere que j’aimeray comme je luy ay
		promis, quelle que je puisse devenir.</p>
		<p>A ces dernieres paroles, prevoyant bien que Celion se remettroit aux
		plaintes et aux larmes, afin de les eviter, elle se leva, et le prenant
		par la teste le baisa au front, et luy disant à Dieu, et s’en
		allant: Dieu vous vueille, dit-elle, berger, donner autant de
		contentement en vostre voyage que vous m’en laissez
		peu en l’estat où je demeure.</p>
		<p>Celion n’ eut ny la force de luy respondre ny le courage de la
		[413/414] suivre, mais s’estant levé, et tenant les bras
		croisez, l’alla accompapant des yeux, tant qu’il la peut voir. Et lors
		que les arbres luy en eurent osté la veue, levant les yeux au
		ciel tous chargez de larmes, apres plusieurs grands souspirs, il s’en
		alla courant d’un autre costé, sans soucy ny de son troupeau, ny
		de chose qu’il laissast en sa cabane.</p>
		<p>Ergaste qui cache derriere le buisson, avoit ouy leurs discours,
		demeura plus satisfait de la vertu de Bellinde qu’il ne se peut dire,
		admirant et la force de son courage et la grandeur de son
		honnesteté. Et apres avoir demeuré long temps ravi en
		ceste pensée, considerant l’extreme affection qui estoit entre
		ces deux amants, il creut que ce seroit un acte indigne de luy que
		d’estre cause de leur separation, et que le Ciel ne l’avoit point fait
		rencontrer si à propos à cest adieu, que pour luy faire
		voir la grande erreur qu’il alloit commettre sans y penser.</p>
		<p>Estant donc resolu de rapporter à leur contentement tout ce qui
		luy seroit possible, il se met à suivre Celion; mais il estoit
		desja tant esloigné qu’il ne le sceut atteindre, et pensant de
		le trouver en sa cabane, il prit un petit sentier qui y alloit le plus
		droit. Mais Celion avoit passé d’un autre costé, car sans
		parler à personne de ses parents ny de ses amis, il s’en alla
		vagabond sans autre dessein plusieurs jours, sinon qu’il fuyoit les
		hommes et ne se nourrissoit que de fruicts sauvages que l’extreme faim
		luy faisoit prendre par les bois.</p>
		<p>Ergaste qui vid que son dessein estoit rompu de ce costé, apres
		l’avoir cherché un jour ou deux, vint trouver Bellinde, esperant
		de sçavoir d’elle le chemin qu’il auroit pris. Et de fortune il
		la trouva au mesme lieu où elle avoit dit adieu à Celion,
		estant toute seule sur le bord de la fontaine, pensant à l’heure
		mesme au dernier accident qui luy estoit advenu en ceste place, le
		souvenir duquel luy arrachoit des larmes du profond du cœur.</p>
		<p>Ergaste qui I’avoit veue de loing, estoit venu expres pour la
		surprendre le plus couvertement qu’il luy avoit esté possible,
		et voyant ses pleurs comme deux sources couler dans la fontaine, il en
		eut tant de pitié, qu’il jura de ne reposer de bon sommeil qu’il
		n’eust remedié à son desplaisir. Et pour ne perdre point
		d’avantage de temps, s’avançant tout à coup vers elle, il
		la salua. Elle qui se vid surprise avec les larmes aux yeux , afin de
		les dissimuler, faignit de se laver, et mettant promptement les mains
		dans l’eau, se les porta toutes mouillées au visage, de sorte
		que si Ergaste n’eust [414/415] auparavant veu ses larmes,
		malaisément eust-il alors recogneu qu’elle pleurast. Ce qui
		encore luy fit d’avantage admirer sa vertu, car en mesme temps elle
		peignit en son visage une façon toute riante. Et se tournant
		vers le berger, luy dit, avec une façon pleine de courtoisie:
		Je pensois estre seule, gentil berger,mais à ce que je voy, vous
		y estes venu pour la mesme occasion, comme je pense, qui m’y a
		amenée, je veux dire pour vous y rafraischir, et sans mentir
		voicy bien la meilleure source, et la plus fraische qui soit en la
		plaine. – Sage et belle bergere, respondit Ergaste en sousriant, vous
		avez raison de dire que le sujet qui vous a fait venir icy, m’y a de
		mesme conduit, car il est tout vray. Mais quand vous dites que vous et
		moy y sommes pour nous rafraischir, il faut que je vous contredie,
		puisque ny l’un ny l’autre de nous n’y est pour ce dessein. – Quant
		à moy, dit la bergere, j’advoueray bien que je me puis estre
		trompée pour ce qui est de vous, mais pour mon particulier, vous
		me permettrez de dire qu’il n’y a personne qui en puisse sçavoir
		d’avantage que moy. – Je vous accorde, dit Ergaste, que vous en
		sçavez plus que tout autre; mais pour cela vous ne me ferez pas
		confesser que le sujet qui vous a conduite icy soit celuy que vous
		dites. – Et quel penseriez-vous donc, dit-elle, qu’il fust?</p>
		<p>Et à ce mot, elle mit la main au visage faisant semblant de se frotter les sourcils, mais
		en effect c’estoit poùr couvrir en quelque sorte la rougeur qui lui estoit montée.</p>
		<p>A quoy Ergaste prenant garde, et la voulant oster de la peine où
		il la voyoit, respondit de ceste sorte: Belle et discrette bergere, il
		ne faut plus que vous usiez de dissimulation envers moy, qui
		sçay aussi bien que vous ce que vous croyez avoir de plus secret
		en l’ame. Et pour vous monstrer que je ne ments point, je vous dis
		qu’à ceste heure vous estiez sur le bord de ceste eau, songeant
		avec beaucoup de desplaisir au dernier adieu que vous avez dit à
		Celion, au mesme lieu où vous estes. – Moy? dit-elle
		incontinent toute surprise. – Ouy, vous-mesme, respondit Ergaste, mais
		ne soyez pas marrie que je le sçache, car j’estime tant vostre
		vertu et vostre merite; que tant s’en faut que cela vous puisse jamais
		nuire, que je veux que ce soit la cause de vostre contentement. Je
		sçay le long service que ce berger vous a rendu, je sçay
		avec combien d’honneur il vous a recherchée, je sçay avec
		combien d’affection il a continué depuis tant d’années,
		et de plus, avec quelle sincere et vertueuse amitié vous
		l’affectionnez. La cognoissance de toutes ces [415/416] choses me fait
		desirer la mort, plutost que d’estre cause de vostre reparation. Ne
		pensez pas que ce soit jalousie, qui me fait parler de ceste sorte;
		jamais je n’entreray en doute de vostre vertu, et puis j’ay ouy de mes
		aureilles les sages discours que vous luy avez tenus. Ne pensez non
		plus que je ne croye que vous perdant, je ne perde aussi la meilleure
		fortune que je sçaurois jamais avoir, mais le seul sujet qui me
		pousse à vous redonner à celuy à qui vous devez
		estre, c’est, ô sage Bellinde, que je ne veux pas acheter mon
		contentement avec vostre eternel desplaisir et que veritablement je
		croirois estre coulpable, et envers Dieu, et envers les hommes, si
		à mon occasion une si belle et vertueuse
		amitié se rompoit entre vous.</p>
		<p>Je viens donc icy pour vous dire que je veux bien me priver de la
		meilleure alliance que je sçaurois jamais avoir, pour vous
		remettre en vostre liberté et vous redonner le contentement que
		le mien vous osteroit. Et outre que je penseray avoir fait ce que je
		croy que le devoir me commande, encores ne me sera-ce peu de
		satisfaction de penser que si Bellinde est contente, Ergaste est un des
		instruments de son contentement. Seulement je vous requiers, si en cecy
		je vous oblige, qu’estant cause de la reunion de vostre amitié,
		vous me receviez pour tiers entre vous deux et que vous me fassiez la
		mesme part de vostre bonne volonté que vous avez promise
		à Celion quand vous avez creu d’espouser Ergaste, je veux dire,
		que de tous deux je sois aimé et receu comme frere.</p>
		<p>Pourrois-je, belle nymphe, vous redire le contentement inesperé
		de ceste bergere? Je croy qu’il seroit impossible, car elle mesme fut
		tellement surprise, qu’elle ne sceut.de quelles paroles le remercier.
		Mais le prenant par la main, s’alla rasseoir sur les gazons de la
		fontaine, où apres s’estre un peu remise, et voyant la bonne
		volonté dont Ergaste l’obligeoit, elle luy declara tout au long
		ce qui s’estoit passé entre Celion et elle. Et apres mille
		sortes de remerciemens, que j’obmets pour ne vous ennuyer, elle le
		supplia de l’aller chercher luy-mesme, d’autant que le transport de
		Celion estoit tel qu’il ne reviendroit pour personne du monde qui
		l’allast querir, parce qu’il ne croiroit jamais ceste bonne
		volonté de luy, à qui il n’en avoit point donné
		d’occasion, si eue luy estoit asseurée par quelqu’autre. Au
		contraire se figureroit que ce seroit un artifice pour le faire revenir.</p>
		<p>Ergaste qui vouloit en toute sorte parachever la bonne œuvre qu’il
		avoit commencée, resolut de partir dés le lendemain avec
		[416/417] Diamis, frere de Celion, luy promettant
		de ne point revenir sans le luy r’amener.</p>
		<p>Estans donc partis en ce dessein, apres avoir sacrifié à
		Thautates pour le prier qu’il addressast leurs pas du costé
		où ils devoient trouver Celion, ils prindrent le chemin qui le
		premier se presenta à eux. Mais ils eussent cherché
		longuement en vain avant que d’en avoir des nouvelles, si luy-mesme
		transporté de fureur, ne se fust resolu de revenir en Forests,
		afin de tuer Ergaste, et puis du mesme glaive se percer le coeur devant
		Bellinde, ne pouvant vivre et sçavoir
		que quelqu’autre jouist de son bien.</p>
		<p>En ceste rage il se remit en chemin, et parce qu’il ne se nourrissoit
		que des herbes et des fruits qu’il trouvoit le long des chemins, il
		estoit tant affoibly, qu’à peine pouvoit-il marcher, et n’eust
		esté la rage qui le portoit, il ne l’eust peu faire; encor
		falloit-il que plusieurs fois du jour il se
		reposast, mesme lors que le sommeil le pressoit.</p>
		<p>Il advint que de ceste sorte lassé, il se mit sous quelques
		arbres qui faisoient un agreable ombrage à une fontaine, et
		là, apres avoir quelque temps repensé à ses
		déplaisirs, il s’endormit. La fortune qui se contentoit des
		ennuis qu’elle luy avoit donnez, adressa pour le rendre entierement
		heureux les pas d’Ergaste et de Diamis en ce mesme lieu, et par hazard
		Diamis marchoit le premier. Soudain qu’il le vid, il le recogneut, et
		tournant doucement en arriere, en vint advertir Ergaste, qui tout
		joyeux voulut l’aller embrasser, mais Diamis le retint en luy disant:
		Je vous supplie, Ergaste, ne faisons rien en cecy de mal à
		propos. Mon frere, si tout à coup nous luy disons ces bonnes
		nouvelles, mourra de plaisir et si vous cognoissiez l’extrerne
		affliction que cest accident luy a causé, vous seriez de mesme
		opinion. C’est pourquoy il me semble qu’il vaut mieux que je le luy die
		peu à peu, et parce qu’il ne me croira pas, vous viendrez apres
		le luy reconfirmer. Ergaste trouvant cet advis bon, s’esloigna entre
		quelques arbres d’où il pouvoit les voir, et Piamis
		s’advança. Et faut bien dire qu’il fut inspiré de quelque
		bon demon, car si d’abord Celion eust veu Ergaste, peut-estre suivant
		sa resolution, luy eust-il fait du déplaisir.</p>
		<p>Or, à l’heure mesme que Diamis s’en approcha, son frere
		s’esveilla, et recommençant son ordinaire entretien, se mit à plaindre de ceste sorte. [417/418]</p>
	</div>
	<div class="contentci">
		<milestone type="space"/>
		<head type="chapitre">PLAINTE</head>
		<milestone type="space"/>
		<p>0utré par la douleur de mortelles atteintes,</p>
		<p>Sans autre reconfort</p>
		<p>Que celui de mes plaintes,</p>
		<p>Je souspire à la mort.</p>
		<milestone type="space"/>
		<p>Mon deffense est sans plus l’impiossible esperance,</p>
		<p>Mais le glaive aceré,</p>
		<p>Dont le mal-heur m’offence,</p>
		<p>Est un mal asseuré.</p>
		<milestone type="space"/>
		<p>J’espere quelquefois en ma longue misere,</p>
		<p>De voir finir mon dueil.</p>
		<p>Mais quoy? je ne l’espere,</p>
		<p>Sinon dans le cercueil.</p>
		<milestone type="space"/>
		<p>Celuy ne, doit-il point s’estimer miserable,</p>
		<p>Et les dieux ennemis,</p>
		<p>Dont l’espoir favorable</p>
		<p>En la mort est remis?</p>
		<milestone type="space"/>
		<p>Mais où sont les desseins de ce courage extreme,</p>
		<p>En mon mal resolu?</p>
		<p>Mais où suis-je moy mesme?</p>
		<p>Je ne me cognois plus.</p>
		<milestone type="space"/>
		<p>Mon ame en sa douleur est tellement confuse</p>
		<p>Que ce qu’ore elle veut</p>
		<p>Soudain elle refuse</p>
		<p>Alors qu’elle le peut.</p>
		<milestone type="space"/>
		<p>Reduite en cest estat, elle ne peut cognoistre</p>
		<p>Qu’elle a, ny quelle elle est:</p>
		<p>0! pourquoy faut-il estre,</p>
		<p>Lorsque tout nous desplaist?</p>
		<milestone type="space"/>
	</div>
	<div class="contentl">
		<p>Diamis qui ne vouloit le surprendre, apres l’avoir quelque
		temps Escouté, fit du bruit expres à fin qu’il tournast
		la teste vers luy, [418/419] et voyant que tout estonné il le
		regardoit, il s’advança doucement, et apres l’avoir
		salué, luy dit: Je loue Dieu, mon frere, de ce que je vous ay
		trouvé si à propos pour vous faire le message que
		Bellinde vous mande. – Bellinde? dit-il incontinent, est-il possible
		qu’elle ayt quelque memoire de moy entre les bras d’Ergaste? –
		Ergaste, dit Diamis, n’a point eu Bellinde entre les bras, et j’espere,
		si vous avez quelque resolution, qu’elle ne sera jamais à luy. –
		Et doutez-vous, respondit Celion, que la resolution me puisse manquer
		en un semblable affaire? – Je voulois dire, repliqua Diamis, de la
		prudence. – Je pense, respondit Celion, qu’il n’y a point de prudence
		qui puisse contrevenir à l’ordre que le destin a resolu. Le
		destin, dit Diamis, ne vous est pas si contraire que vous pensez, et
		vos affaires ne sont pas en si mauvais termes que vous croyez. Ergaste
		refuse Bellinde. – Ergaste, dit Celion, la refuse? – Il est tout
		certain, continua Diamis, et afin que vous en soyez plusasseuré,
		Ergaste mesme vous cherche pour le vous dire.</p>
		<p>Celion oyant ces nouvelles, demeura sans respondre presque hors de soy.
		Et puis reprenant la parole: Vous mocquez-vous point, dit-il, mon
		frere, ou si vous le dites pour m’abuser? – Je vous jure, respond
		Diamis, par le grand Thautates, Hesus et Thamaris, et par tout ce que
		nous avons de plus sacré, que je vous dy verité et que
		bien tost vous le sçaurez par le berger Ergaste. Alors Celion
		levant et les mains et les yeux au ciel: O Dieu! dit-il, à
		quelle fin mal-heureuse me reservez-vous? Son frere, pour
		l’interrompre: Il ne faut plus, luy dit-il, parler ny de mal-heur ny de
		mort, mais seulement de joye et de contentement, et sur tout vous
		preparer à remercier Ergaste du bien qu’il voils fait; car je
		le voy qui vient à nous.</p>
		<p>A ce mot Celion se leva, et le voyant si pres, le courut embrasser avec
		autant de bonne volonté que peu auparavant il luy en portoit
		beaucoup de mauvaise. Mais quand il sceut la verité de toute
		ceste affaire, il se mit à genoux devant Ergaste, et luy vouloit
		à force baiser les pieds.</p>
		<p>J’abbregerai, belle nymphe, tous leurs discours et vous diray
		seulement, qu’estant de retour, Ergaste luy donna Bellinde et qu’avec
		le consentement de son pere, il la luy fit espouser et voulut
		seulement, comme il en avoit des-jà prié Bellinde, que
		Celion le receust pour tiers en leur honneste et sincere affection, et
		luy-mesme se donnant entierement à eux, ne
		voulut jamais se marier. [419/420]</p>
		<p>Voilà, belle et sage nymphe, ce qu’il vous a pleu de
		sçavoir de leur fortune qui fut douce a tous trois, tant que les
		dieux leur permirent de vivre ensemble; car peu de temps apres leur
		nasquit un fils qu’ils firent nommer Ergaste, à cause de
		l’amitié qu’ils portoient au gentil Ergaste, et pour en
		conserver plus longuement la memoire. Mais il advint qu’en ce cruel
		pillage que quelques estrangers firent aux provinces des Sequanois,
		Viennois, et Segusiens, ce petit enfant fut perdu, et mourut sans doute
		de necessité, car depuis on n’en a point eu de nouvelles. Et
		quelques années apres ils eurent une fille qui fut nommé
		Diane. Mais Celion ny Bellinde n’eurent pas longuement le plaisir de
		cet enfant, parce qu’ils moururent incontinent apres et tous deux en
		mesme jour; et c’est ceste Diane dont vous m’avez demandé des
		nouvelles et qui est tenue en mon hameau pour l’une des plus belles et
		plus sages bergeres de Forests. [420/421]</p>
	</div>

</body><back>
<div>
<p/>
</div>
</back></text></TEI>