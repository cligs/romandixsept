<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_lite.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main">L'Astrée</title>
                <title type="part">Sixième partie – Livre IV</title>
                <title type="partie">06</title>
                <title type="livre">04</title>
                <author>Honoré d'Urfé</author>
                <respStmt>
                <resp>Establishment of the text</resp>
                <name xml:id="hv">Hugues Vaganay</name>
                <resp>Digitization</resp>
                <name xml:id="rk">Reinhard Krüger et al.</name>
                <resp>TEI-Conversion</resp>
                <name xml:id="cf">Christof Schöch</name>
                </respStmt>
            </titleStmt>
            <publicationStmt>
                <availability status="free">
                </availability>
                <date>2016</date>
            </publicationStmt>
            <sourceDesc>
                <bibl type="digital-source">Honoré d’Urfé, L’Astrée (1607 sq), édition numérisée, ed. Reinhard Krüger et al., Version 1.0.0. Stuttgart: Universität Stuttgart, 2006-2010. <ref target="http://www.uni-stuttgart.de/romlit/forschung/astree/"></ref>.</bibl>
                <bibl type="print-source">Honoré d’Urfé, L’Astrée, édition en cinq volumes d’Hugues Vaganay. 1925.</bibl>
            </sourceDesc>
        </fileDesc>
        <revisionDesc>
            <change when="2016-11-21" who="#cf">Initial TEI version.</change>
        </revisionDesc>
    </teiHeader>
    <text>
<front>
<div>
<p></p>
</div>
</front>
<body>
<div>
        <head type="partie">LA SIXIEME PARTIE DE L’ASTRÉE</head>
        <head type="partie">DE MESSIRE HONORÉ D’VRFÉ</head>
        <head type="chapitre">LE QUATRIESME LIVRE</head>
        <head type="chapitre">Par Mr DE GOMBERVILE</head>
        <milestone unit="line"/>
        <p>VOYLA la tout ce qui se passoit à Marcilly. Polemas cependant qui
        estoit au desespoir, qu'en la presence d’Aleranthe il eust receu
        l’affront d’auoit esté repousé autant de fois qu’il auoit attaqué ses
        ennemis, enuoya querir Listandre aussitost que ce Bourguignon fut
        party, &amp; luy commanda que auant la nuict il fist venir au camp tout
        ce qui deuoit seruir au siege qu’il auoit resolu de mettre ceuant cette
        ville. Listandre monta à l’heu-<pb n="338"/>re mesme à cheual, &amp; dés le
        iour precedent ayant fait faire commandement à ses Officiers d’estre
        prests à marcher aussi-tost qu’ils auroient receu de ses nouuelles, les
        trouua tous en estat de partir. Les chariots chargez de ces grands
        troncs d’arbres fourchus, appellez cerfs à cause de la ressemblance
        qu’ils on aux cornes de cerf, &amp; desquels on se sert pour soustenir
        les terres des remparts du camp, sortirent les premiers auec huict ou
        neuf cens Pionniers. D’autres chariots iusqu’au nombre de trois cents
        portoient des Cyppes, des Lys, &amp; des Stiles, petites pieces de bois
        bruslé, ou de fer à diuerses pointes qui se mettoient dans des trous,
        où estoient semez dans les parties du camp les plus proches de la
        ville, pour empescher aux assiegez la liberté des sorties; &amp; dans
        les plus esloignées, pour opposer aux surprises du secours qui arriue
        tousiours de nuict. Apres ce grand nombre de chariots, il y en auoit
        encore un plus grand, où estoient portées les pieces des assemblées de
        toutes sortes de tours, &amp; les armes de ceux qui estoient choisis
        pour leur defense. Icy vous en eussiez veu pleins de lames de fer pour
        couurir:d’autres de rouës pour approche: d’autres d’echelles pour
        esleuer, &amp; la pluspart de grandes poutres quarrées, &amp; de
        longues soliues toutes pleines de mortoises, de trous &amp; de tenons
        pour estre dressées en un instant, &amp; en quelque lieu qu’on eust
        desiré. Les machines de batteries estoient portées de mesme façon. On
        faisoit marcher à la teste les Beliers, ainsi nommez, on pource que les
        uns auoient le bout fe ré de cuiure en forme de teste de mouton, ou
        plustost à cause <pb n="339"/> qu’en les poussant contre les murailles ils
        n’imitoient pas mal l’action des Beliers qui s’entrechocquent. Les
        Gaulois les appelloient Carcamuses, &amp; en auoient de trois sortes
        que Listandre auoit fait faire, de peur qu’il ne luy fust reproché,
        qu’il s’estoit nonchalamment &amp; par acquis pourueu des choses
        necessaires. Tous les Beliers simples estoient faits de chesnes ou
        d’ormes, &amp; quelquesfois de pins desia tailiez en mats de Nauire;
        mais si grands que tel auoit quatre-vingts pieds de long, tel cent six,
        &amp; tel cent vingt. Aussi pour les porter quand ils n’estoient point
        entez, mais faits d’une seule piece, il falloir mettre tantost trois,
        &amp; tantost cinq chariots bout: mais de telle forte d sposez que
        quatre où six chenaux ne faissoient pas d’estre à chaque chariot: la
        machine estant tousiours plus haute que la teste des cheuaux. Le reste
        des chariots estoit plein d’autres moindres machines, comme de celles
        que les uns appelloient Trupanons, les autres Terebres, &amp; les
        Gaulois Terrieres, auec lesquelles l’on perçoit les murailles, &amp;
        l’on mettoit les pierres &amp; les arbres dont elles estoient faites en
        poudre. Les Catapultes, les Manganiques &amp; les Balistes differentes
        en cela seulement, que les unes iettoient des pierres, &amp; les autres
        de grosses flesches contre les ennemis. Il y en auoit de grandes &amp;
        de moyennes. Les unes iettoient des traits, ou plustost des arbres
        entiers de soixante &amp; dix, &amp; quatre-vingts doigts de longueur,
        &amp; de vingt-cinq de circonference. Le reste estoit des Onagres des
        Cancres, &amp; des Scorpions, qui se nommoient Manubalistes, pource
        qu’ils se bandoient sans <pb n="340"/> machine auccque la main, &amp; ne
        laissoient pas de ietter plusieurs petits traits à la fois, dont la
        pointe bien acerée perçoit un homme, quelque bien armé qu’il fust. Les
        chariots pleins de fondes nommées Librilies, &amp; d’autres chargez de
        leurs cailloux que les Gaulois appellent Glandes, suiuoient ceux dont
        ie viens de parler, &amp; estoient suiuis d’autres qui estoient les
        derniers, dans lesquels estoient par pacquets tous ces bois longs &amp;
        ronds qu’ils appelloient lacules, ou dards, pource qu’on les iettoit
        auec la main. Les un n’auoient point de fers, mais auoient esté
        endurcis au feu par un bout, &amp; estoient nommez Sudes: d’autres
        Faces, qui estoient composez d’un feu artificiel fait de poix, de
        gomme, de salpetre &amp; de cire, &amp; qu’ils allumoient en allant au
        combat. Il y en auoit aussi d’assez legers qu’ils iettoient de loing,
        &amp; qu’ils appelloient Grosses. D’autres si grands que le fer estoit
        long de deux coucées, comme les premiers, mais un peu plus gros, nommez
        Spares. Et les plus perçants s’appelloient Catejes qu’ils lançoient de
        prés, pour fausser les boucliers &amp; les cuirasses, parmy lesquels il
        y auoit un grand nombre de Sousses, de Geses, &amp; de Menases. En un
        mot il n’y auoit sorte de traict, de lance, de iauelot, ny d’autres
        petites armes, qui manquassent, pource que Listandre, outre le soin
        qu’il auoit eu de longue-main de les amasser, auoit mis un tel ordre à
        les conseruer, qu’il n’y eut autre difficulté quand il fallut partir
        que d’atteler les cheuaux, &amp; marcher. Apres trois cents
        chariots  de guerre, les uns armez de faux, les autres non, nommez
        par eux Couins, estoient traisnez par quatre ou six <pb n="341"/> chevaux
        couuerts de cuirs en façon d’escailles de poisson,  &amp; d’autres
        de lames de fer mises les unes sur les autres par bandes. Les premiers
        chariots de cét attirail entroient dans le camp, que la moitité
        n’estoit pas encore sortie des Arsenaux: C’est pourquoy les officiers
        qui mettoient ordre le long du chemin, furent tout le iour &amp; toute
        la nuict auant qu’ils eussent acheué de mettre dans cette partie du
        camp, qui estoit destiné pour cela, ce grand nombre de chariots, de
        machines, &amp; d’armes offensiues &amp; defensiues. Listandre veilla
        aussi toute la nuict, &amp; ne voulut reposer en façon du monde qu’il
        ne veist tout à couuert. Il fut trouuer Polemas comme il se leuoit,
        &amp; apres luy auoir rendu conte de sa diligence alla se mettre au
        lict. Ce iour-là mesme Polemas auoit trauaillé auec Argonide &amp;
        Peledonthe, pour commencer les ramparts &amp; les fossez de son camp,
        &amp; ayant fait mettre pied à terre à la moitié de la Cauallerie auec
        la moitié des gens de pied, obligea douze ou treize mille hommes à
        trauailler à l’une &amp; l’autre fermeture du camp. Il fit remuer la
        terre du costé du Chasteau, &amp;  estant hors de la portée du
        trait, fit boire sa tranchée qu’ils appelloient fossé, iusques dans le
        torrent qui estoit entre la montagne &amp; ce Chasteau, &amp; esleuer
        son rempart (appellé en ce temps- là Vallon) si haut qu’il ne falloit
        plus gueres bastir pour rendre les Caualliers, appeliez par les Gaulois
        Aggeres, à la haureur des murailles. Damon, Alcandre, &amp; d’autres
        qui conduisoient les troupes de la Nymphe firent trois diuerses sorties
        pour empescher ce trauail. Et en effect il y en eut de part &amp;
        d’autre tuez, &amp; sans doute si <pb n="342"/> l’on eust osé hazarder les
        forces de la ville, Polemas n’eust peu continuer son siege: mais le
        Conseil d’Amasis ayant consideré qu’un homme qu’elle perdoit, luy
        estoit plus preiudiciable qu’elle ne tireroit d’aduantage de la mort de
        mille de ceux de son ennemy: il fut resolu qu’on le laisseroit faire
        sans venir aux mains, &amp; qu’on ne se defendroit que de dessus les
        murailles, ou par de fauses alarmes. Polemas qui ne peût estre si tost
        aduerty du repos qu’on luy donnoit, traualloit l’espée à la main, &amp;
        ses gens au moindre bruit qu’ils oyent du costé de la ville, auoient
        les armes à la mesme main, où ils auoient auparauant eu le pic &amp; sa
        pesle. Ce premier rempart fut fait en peu de temps, par lequel la ville
        estoit toute enfermée, sinon du costé du torrent &amp; des montagnes.
        Mareilly auoit de tour d’un bout du torrent à l’autre dix huict ou
        vingt stades, &amp; Polemas vouloit que sa closture fust de la moitié.
        Dés le commencement de cette merueilleuse entreprise, il auoit disposé
        les hommes par troupes, &amp; ayant donné à chacun des Chefs pour les
        faire battre, &amp; des Ingenieurs pour les faire trauailler, il
        ordonna que sans desordre chacun se desendroit où il seroit, s’il
        estoit attaqué: &amp; afin qu’il les peûst secourir auec le reste de
        son armée, voulut que par une enseigne rouge qu’on leueroit en l’air,
        on l’aduertist si c’estoit de iour, &amp; auec du feu si c’estoit de
        nuict. Cette grande closture ayant esté achenée, comme i’ay dit, &amp;
        renduë extremément forte par les pieuts, &amp; les cerfs de laquelle le
        terrain &amp; les gasons estoient retenus: il fit commencer une
        tranchée pleine de Lys, de Cippes <pb n="343"/> &amp; Stiles recouuercs de
        poudre pour attraper les ennemis, &amp; derriere en fit faire un autre,
        où dessus des Pilotis, il rit bastir un mur de terre de huict pieds de
        larges, &amp; de douze de haut, sans y comprendre les defenses qu’ils
        appelloient Lorices, &amp; les Creneaux nommez Pinnes, &amp; de cent
        pieds en cent pieds. Il fit dresser des Tours, &amp; mettre dessus des
        Balistres &amp; des Catapultes auec toutes sortes de traits, de feux,
        &amp; de fondeurs. Il fit encore faire du costé de Montbrison une
        trachée par où l’eau du torrent se pouuoit escouler quand elle seroit
        trop grosse, semer dans le champ vuide entre la ville &amp; la premiere
        tranchée, des Lys, des Esguillons, des Cippes, &amp; des Stiles. Apres
        on tira l’eau du torrent par deux autres canaux, &amp; pour enfermer
        l’armée on bastit un mur &amp; plus large &amp; plus haut, &amp;
        accompagné de plus de tours que le premier. Polemas attendoit que
        Gondebaut luy enuoya ses forces, afin de les mettre auec une partie des
        siens pour defendre ses tranchées &amp; les tours: mais ne voulant
        pas, que cette attente luy peust nuire, il partagea son armée
        esgalement en deux, &amp; mit du costé de la ville &amp; la plaine,
        ceux qui auoient le moins trauaillez à la closture du camp, &amp;
        laissa les autres dans leurs tentes, pour les reseruer aux assauts, ou
        plustost aux sorcis des ennemis. La vingtiesme iournée cét ouurage fut
        acheué, les soldats &amp; leurs Chefs ayans &amp; iour &amp; nuict
        &amp; les armes sur le dos, &amp; les pesles &amp; les pics à la main.
        Polemas veritablement né aux grandes choses, mais cótraires aux loix
        &amp; aux bónes mœurs s’estimoit le plus heureux <pb n="344"/> Capitaine du
        monde, d’estre venu si heureusemér à  bout de son dessein, &amp;
        croyoit que tout ce que la Nymphe auoit de gens de guerre, n’estoit pas
        pour resister à la grandeur de son armée, ny à la longueur d’un siege
        si bien achemine. Il figuroit d’un costé le peu de resistance que les
        assiegez auoient opposée à l’entreprise de son bloquemét, &amp; le
        reputant à foiblesse, ne doutoit point que dans peu de temps, lors
        qu’ils verroient tous chemins fermez, ils ne fussent contraints de se
        rendre à discretion. D’ailleurs quand il se representoit ses
        infallibles esperances, &amp; le secours qui luy deuoit venir de iour
        en iour, le moins à son opinion qu’il estoit raisonnable qu’il se
        promist, c’estoit c’estre Comte des Segusiens, mary de Galathée, &amp;
        compagnon du Roy des Bourguignons. Ce qui l’affligeoit parmy tant de
        suiets de ioye, estoit d’auoir esté vendu par Semire, &amp; ne s’estre
        peu vanger sur Syluie, Alexis &amp; Astrée, de la Nymphe, &amp; du
        grand Druyde. Mais quand il pensoit que cette vengeance eust esté
        honteuse, &amp; que tost ou tard il en eust esté blasmé, il estoit bien
        aise que la chose fust passée ainsi: &amp; lors mesme qu’il estoit
        reduit à la necessité de le souffrir, il vouloit qu’on creust qu’il
        estoit demeuré auec la liberté de l’aggreer. Sur tout la valeur des
        siens, leur infatigable assiduité à combattre &amp; trauailler, &amp;
        le miracle d’auoir en vingt iours adiousté à la ville de Marcilly, une
        autre ville aussi grande presque &amp; aussi forte qu’elle: luy
        donnoient des contentements secrets, que s’efforcant de cache, de
        crainte qu’on ne soubçonnast de la foiblesse en cette extraordinaire
        resioüyssance, il ne laissoit pas de [345] rendre si publique, que les F
        sages s’en offençoient, les estourdis s’en mocquoient, &amp; l’armée
        mesme en prenoit de dangereuses licences. Pour arrester le murmure des
        uns, &amp; le desordre des autres, il se retrancha ce faux
        plaisir,&amp; en un conseil estoit qu’il tint dans sa tante, auec
        Ligonias, Listandre, Peledóthe, &amp; Argonide, se resolut de tenir le
        grád Conseil de guerre le lendemain, où les Chefs de l’armée, &amp;
        ceux qui auoient accoustumé de s’y trouuer deuoient venir tous armez.
        On y deuoit proposer cinq choses generales. La premiere, les raisons
        secrettes du siege, &amp; de cette prise d’armes. La seconde, les
        asseurances de la foiblesse des ennemis, le secours du Roy des
        Bourguignons, &amp; le peu de temps que les assiegez pouuoient tenir.
        La troisiesme, la necessité de renouueller les serments de fidelité
        desia faits à Polemas, &amp; promettre pour quelque cause, &amp; sous
        quelque pretexte que se peust estre, de mourir plustost que
        s’accommoder aucc Adamas, le nouueau tyran des Segusiens &amp; de
        Forests. La quatriesme, le bien qu’il arriueroit à tout l’Estat
        d’abolir la loy qui exclut les masles de la souueraineté, si ce n’est
        par mariage, &amp; en publier un autre d’en rendre la dignité de Comte
        electiue. La cinquiesme, l’approbation du nom de Comte que vouloir
        prendre Polemas durant cette guerre, pour la reputation de l’armée,
        attendant qu’apres le siege &amp; les Estats generaux du pays
        assemblés, on auisast à qui l’on donneroit par merite la puissance de
        Comte. Ces quatre confidens de Polemas, furent trouuer les plus
        remuans, &amp; les plus necessaires, &amp; pour n’y auoir aucune
        trauerse on leur donna charge de <pb n="346"/> disposer les autres à ne
        faire autre chose qu’approuuer ce qui seroit proposé par leur General.
        Ils firent ce qu’ils auoient eu commandement d’executer, &amp;
        parlerent aux plus apparens. Quand ces nouuelles leur furét apportees,
        la plus grande part demeura troublee. Et le reste iugea, qu’à ce
        Conseil qui estoit assigné au lendemain, ils deuoient aller pour
        complaire plustost que pour opiner. Toutesfois pource que c’estoit une
        affaire faite, ils tesmoignerent tous en apparence qu’ils auroient
        tres-agreable ce qui seroit trouué bon par celuy qu’ils suiuoient,
        autant par inclination que pour le salut de l’Estat. Il n’y eut qu’un
        Cheualier Gaulois, nommé Cindonax, Chef d’une compagnie de Siloduns qui
        ne peût couurir son desplaisir. Il declara tout haut que Polemas
        sembloit aspirer à la tyrannie, par cette façon nouuelle de contraindre
        des personnes libres. Qu’il estoit de ceux qui obeyssoient franchement
        quand on commandoit auec raison: mais que cette supercherie de
        corrompre les esprits, &amp; ne pas laisser mesme la volonté libre,
        estoit une usurpation, que tous les Solduriers &amp; les Silodús, voire
        tout l’ordre de Trimarikisi, pourroit moins souffrir que la lascheté de
        suruiure son compagnon d’armes, on ne point venger sa perte. Listandre
        escoutoit ce discours sans oser y respondre, comme l’y obligeoit sa
        fidelité, pource que Cindonax adioutsoit à une response de six mots,
        des repliques, &amp; des demandes pour mettre en colere le plus patient
        homme du monde. Apres qu’ils eurent esté plus de deux heures en ces
        disputes, Listandre fasché des insoléces de l’autre, C’est allez parlé
        sans fruict, luy dit- <pb n="347"/> il: si vous auez le courage aussi bon
        que vous voulez que ie le croye, parlez aussi haut demain en plein
        Conseil que vous faites auiourd’huy en vostre chábre. Ou Polemas vous
        fera gouster les raisons que vous mesprisez en ma bouche, ou pour vous
        contenter, vous remettra entre les mains sa puissance, ses tiltres
        &amp; ses pretentions. Listandre s’en alla sans vouloir oüyr la
        response de Cindonax, ny repantir à ses picoteries , pour ce que le
        voyant haut à la main, il se figura qu’en fin il faudroit en venir aux
        armes, &amp; que cette querelle particuliere ne se passeroit pas sans
        estre cause d’une gráde sedition, &amp; peut-estre d’une bataille dans
        le propre camp, &amp; entre ceux d’un mesme party. Il crût toutefois
        qu’il estoit à propos que Polemas fust aduerty de ce qui venoit
        d’arriuer, ou pour y mettre ordre par son authorité, ou pour
        l’estouffer par sa prudence. Cét esprit ambitieux n’eut pas plustost
        appris cette nouuelle, que tout en colere, Il y a long- temps, dit il,
        que ie préuoy que cette nuée ne se dissiperoit pas sans tonnerre ou
        sans pluye: mais puis qu’elle a esclaté, il faut que ce soit à la
        confusion de son Autheur. Combien y a-t’il que ie fais l’aueugle &amp;
        le sourd pour ce sujet? Que n’ay- je point enduré de ce traistre? Et
        que retarde ma colere qu’elle n’aille oster du monde cét ennemy de son
        repos &amp; de sa patrie: Attendray-je qu’il me jouë le mesme tour
        qu’a fait le perfide Semire, &amp; qu’apres que l’un a donné la liberté
        à mes capitaux ennemis, l’autre me remette moy-mesme entre leurs mains
        ? Qui me tient? Mais, Listandre, ne croyons point pour ce coup nos
        sentimens &amp; donnons auiourd’huy à la <pb n="348"/> necessité de nos
        affaires ce qu’en un autre raison nous ne donnerions pas aux prieres de
        toute la terre. Polemas s’estant mis de colere au lit, apres auoir
        resué parmy les inquietudes d’un Tyran, qui essaye de se déguiser à
        soy-mesme, s’endormit: mais d’un somme si interrompu, que l’on pouuoit
        dire que le repos n’estoit rien moins que repos pour luy. Au poinct du
        iour il se leua, &amp; se fit armer de toutes pieces. Il trouua dans la
        salle de sa tente ces quatre confidens armés, qui faisoient l’honneur
        de la maison, &amp; entretenoient , en l’attendant, tous les Chefs des
        Ambactes, Siloduns, Solduders, Gessates, Clibanaires, &amp;
        Crupellaires, qui armez selon la coustume s’estoient hastez pour éuiter
        la punition qui par les loix estoit ordonnée à celuy qui venoit le
        dernier au Conseil. Polemas, dont l’ame estoit toute couuerte d’ulceres
        &amp; de chancres, sçeut si bien tenir bonne mine, &amp; receuoir auec
        un visage &amp; des discours si obligeans ces Chefs, ou plustost les
        nerfs de son party, qu’ils furent surmontés par ceste cajolerie, plus
        ayséments qu’ils ne l’auroient esté par les raisons de tous les plus
        eloquens hommes. Attendant l’heure du Conseil, il mena ces Capitaines
        au Sacrifice, &amp; contrefaisant bien un homme dont les intentions
        sont sainctes, oüyt de la bouche des Druydes les maledictions, qui se
        faisant en apparence contre ses ennemis, en effect se faisoient contre
        luy-mesme. Le Sacrifice acheué Polemas entra au Conseil, &amp; voyant
        autour de luy huict ou neuf cens chefs de troupes, ou hommes de
        commandement, crût qu’il estoit temps, que sous pretexte de se plaindre
        de Cindonax, il se plaignit de plu <pb n="349"/> sieurs, qui, ou faute de
        iugement, ou par une repentance cachée, commençoient à mal parler de
        ses armes. Il leua donc les mains au Ciel, &amp; leur tint ce langage:
        I es Dieux sçauent, Messeurs, si ce n’est pas le bien general de ma
        patrie, &amp; la crainte de sa ruine qui me mettét aussi bien qu’à
        vous, les armes à la main. Si i’auois voulu quitter la bonne cause pour
        trahir tout ce que vous estes de gens de bien icy, &amp; faire ma
        fortune aux despens de vos vie, &amp; de vos libertez, quels seroient
        les aduantages, dont ie ne gousterois point le fruict? Ce maudit
        vieillard qui sous ombre de saincteté vous veut tous perdre à la fois,
        ou vous laisser si miserables, que vous soyez contraints de faire ce
        que possible il ne veut pas prendre la peine d’executer: Adamas,
        dis-je, a-t’il pas voulu partager l’Estat auec moy, &amp; m’en
        promettre l’autre moitié qu’il usurperoit, si ie voulois espouser sa
        fille Alexis. Ce n’est pas depuis que ie me suis declaré, que
        l’ambitieux vieillard m’en a fait faire la proposition: Long-temps
        auant que la consideration du bien public m’eust obligé à m’oublier
        moy- mesme, l’en auois receu la carte blanche: Mais vous le sçauez,
        grand Tautates, combien genereusement i’ay refusé un bien illegitime,
        &amp; auec quelle prudence i’ay essayé; mais essayé vainement de faire
        voir à la Nymphe, entre quelles mains elle s’estoit jettée. Cependant
        ie n’ay pas esté crû, ny mesme escouté. Aussi iugeant qu’en un mal
        extraordinaire il falloir se seruir de remedes extraordinaires, ie vous
        ay appellés au secours, &amp; le peril commun vous obligeant à une
        defense commune, nous auons tous esté d’un mesme pas, &amp; <pb n="350"/>
        irons encore auecque l’ayde des Dieux, pour empescher qu’Amasis trouue
        le precipice que par un excez incroyable de folie elle cherche de
        gayeté de coeur. Aujourd’huy, mes chers compagnons, que nous sommes
        prests de bien faire, quelques mutins, ou plustost quelques gens
        mal-affectionnez, pource qu’ils sont mal-informez, se lassent du
        trauail de la guerre, &amp; taschent de la rendre suspecte, afin
        qu’elle soit infructueuse: Mais. Il vouloit continuer, lors que
        Cindonax armé de toutes pieces, &amp; de plus l’espée à la main, entra
        dans la chambre du Conseil. Chacun tourna les yeux sur luy, comme sur
        un homme desia condamné: mais luy tenant son espée haute Messieurs,
        dit-il, ce n’est ny pour mespriser, ny pour ignorer vos coustumes, que
        i’entre icy le dernier. C’est pour vous esclaircir, &amp; ne vous
        lasser pas dauantage à la mercy d’un Tyran, qui sous un faux pretexte,
        vous fait à vous-mesmes filer les cordes, &amp; forger les chaisnes de
        vostre seruitude. Polemas se voyant en main une occasion de se venger,
        &amp; d’ailleurs ne voulant pas que Cindonax parlast, pource qu’un
        homme hardy qui parle contre la tyrannie, soit à droict ou à tort, ne
        laisse pas de faire impression dans les esprits. Messieurs, dit-il à
        l’assemblée, si les Loix &amp; les Coustumes ne sont gardees, Adieu
        nostre ancienne gloire, Adieu le nom des Gaulois. Vous sçauez les
        peines imposees à celuy qui entre le dernier au Conseil. Satisfaites à
        la loy, &amp; ne commencez pas à la violer par le mespris de vostre
        propre valeur. Il ne dit que cela: mais ce fut assez. D’abord il se
        fit un bourdonnement de voix, &amp; apres un <pb n="351"/> cry si grand,
        que Cindonax voyant sa hardiesse si mal reüssir, eust voulu estre à
        recommencer: Les Huissiers &amp; les gardes de la porte, se saisirent
        de luy, bien qu’il se mist en defense, &amp; qu’il en eust tué deux,
        &amp; sans autre forme de procez fut conduit dans la place d’armes,
        pour estre assommé à coups de pierres. Comme on l’y menoit: Gaulois,
        disoit-il, fiez-vous aux Tyrans, &amp; exposez vostre ourage &amp;
        voste vie pour ceux qui vous rendent criminels, autant de fois qu’ils
        vous obligent à demeurer leurs amis. Pensez-vous que Polemas songe au
        bien general de l’Estat, ny à rendre la condition particulier de tout
        ce que vous estes meilleure que iusques icy elle n’a esté? Non, non,
        le perfide qu’il est, il n’a que son ambition deuant les yeux. Il
        voudroit que vous fussiez tous morts, &amp; que d’une heure plustost il
        estst usurpé la puissance qu’il fait mine de vouloir affermir. Vous luy
        seruez de degrez pour monter au Trône; mais souuenez-vous qu’aussi-tost
        qu’il y fera assis, il vous ruynera, de peut qu’en vous voyans il ne
        voye que c’est par vostre vertu qu’il regne, &amp; par consequent qu’il
        vous doit toute sa fortune. Ouurez donc les yeux, Gaulois, &amp; si
        vostre vie ne vous est plus sensible, au moins que celle de vos femmes
        &amp; de vos enfans vous touche. Ce que ce Tyran commence par moy, sans
        doute il le continuera par tous ceux desquels , comme de moy, il
        craindra le courage &amp; la conscience, &amp; ne l’ascheuera qu’en la
        mort de quiconque viura auec quelque ombre de liberté. Ie n’ay point
        viole la loy, &amp; consequemment ne men e point la mort, <pb n="352"/>
        Pource que ie ne me suis trouué au Conseil que comme ennemy de Polemas,
        &amp; non comme son subjet ou son compagnon. Certes vous auez ou
        beaucoup d’affection à vostre seruitude, ou beaucoup d’aueuglement en
        votre obeyssance. Vous menez au supplice Cindonax, pour auoir en
        apparence seulement offensé la coustume, qui est plustost vn
        aduertissement à n’estre iamais le dernier, qu’vn piege pour surprendre
        les mal-heureux: Et vous adorez vn Tyran, &amp; jurez par le salut d’vn
        monstre, qui foulant aux pieds les loix diuines &amp; humaines, se
        dispense luy-mesme du serment de fidelité qu’il doti à la Nymphe
        Amasis, fait la guerre à sa Souueraine, forme des partis dans son
        Estat, &amp; de fideles &amp; bons subjets vous rend par sa trahison,
        rebelles aux Ordonnances de Tautates, ennemis de vos peres &amp; de
        vostre patrie, &amp; complices d’vn attentat le plus abominable qui
        puisse estre en horreur à la posterité. Il vouloit poursuiure pour
        acheuer son ouurage, &amp; faire souleuer l’armée, apres en auoir émeu
        vne grande partie: mais les bourreaux l’en empescherent, tant ils
        furent prompts à luy oster la vie auec la parole. Il est vray que ces
        bourreaux qui n’auoient accoustumé que de commencer ceste execution,
        furent obligez de l’acheuer, pource que tous les spectaleur songeans au
        merite de Cindonax, &amp; aux dernieres paroles qu’il leur auoit dites
        en mourant, u’auoient ny le courage de luy ietter des pietre, ny la
        volonté qu’il mourust. Toutefois la coustume l’emportant sur la raison,
        chacun s’imposa silence, &amp; se contentant de ne point faire auec
        danger vne chose qui n’auroit de rien seruy, laissa <pb n="353"/> faire la
        justice sans y apporter son consentement. Le tumulte s’appaisoit peu à
        peu, &amp; il y auoit apparence que les cris &amp; les agitations des
        Soldats s’en alloient en fumée, lors que la tempeste se renforçant tout
        à coup, pensa enuelopper &amp; le Pilote &amp; les Matelots, &amp; les
        passagers en vn mesme naufrage. Il y auoit parmy les Solduriers &amp;
        les Siloduns ceste genereuse coustume , qu’ils estoient presque tous
        attachez les vns aux autres par des fermens, &amp; des liens d’amitié
        si estroits, qu’il n’ y en auoit pas vn qui volontairement ne suiuist
        sou an y au tombeau, soit que sa mort eust esté contrainte ou
        naturelle, &amp; n’essayast auant que de le suiure de le venger de
        quiconque l’auoit fait mourir. Comme Cindonax fut mort, deux Siloduns,
        pour accomplir leur vœu, se presenterent deuant toute l’assemblée,
        &amp; dirent cecy l’espée à la main: Nous ne pouuons venger la mort de
        nostre amy, pource que vous ne l’auez pas tant condamné que la
        coustume: mais nous le suiurõs puisque la coustume ne nous le defend
        point: &amp; par là nous le vengeons assez; car attirant la mort de
        tout ce qu’il y a de gens de bien en l’armée, nous laisserons les
        autres perfides &amp; infames à la mercy de la juste colere des Dieux
        &amp; des hommes. Comme ils eurent dit cela, ils coururent de toute
        leur force iusqu’au lieu où le corps de Cindonax estoit estendu, &amp;
        se donnans de leurs espees dans le cœur, tomberent morts sur leur amy.
        Bien à peine ces deux hardis Silodús estoient morts, que huict autres
        se presenterent l’espée à la main. Nous voicy prests, chers amis, de
        nous acquitter de nostre vœn, dirent-ils, nous vous <pb n="354"/> suiurons
        sans repugnance, &amp; vous suiurons d’autant plus joyeusement, que par
        nostre sang nous allons expier le crime de nostre rebellion. Voyla en
        mesme temps ces huict Cheualiers percez de coups differens, qui tombans
        à demy-morts, embrassoient leurs amis, comme si mesmes apres la mort
        ils eussent eu peur d’en estre separez. Le meutre de cez vnze
        Cheualiers, alloit attirer celuy d’vn grand nombre, puisque desia on en
        voyoit trente ou quarante, qui venoient en volonté de ne pas suruiure
        leurs compagnons. Mais Polemas qui aymoit mieux accuser Tautates,
        Hesus, &amp; Bellenus de sa mauuaise fortune, que son imprudence &amp;
        son orgueil, vint auec tous ses Chefs armez, où ce massacre continuoit,
        &amp; faisant prédre par ses gardes ceux qui se vouloient tuer, &amp;
        quelque grande que fust leur resistance, armé comme il estoit, il leur
        tint ce langage? Que pensez-vous faire, mes compagnons? Quelle rage
        vous transporte, &amp; quel charme vous trompe? Ce n’est pas en
        semblables occasions qu’il faut tesmoigner vostre vertu. Au lieu de
        satisfaire à vostre vœu, &amp; vous rendre recommandables, vous-vous
        rendez complices d’vn traistre, &amp; mourez en reputation de gens sans
        religion &amp; sans foy. Nostre coustume veut que nous suiuions nos
        amis de quelque façon qu’ils puissent mourir: mais elle nous defend de
        faire cela pour nos ennemis. Les traistres sont encore pires, puis
        qu’ils nous assassinent en faisant mine de nous embrasser. Cindonax est
        mort comme tel, pourquoy expliquez vous mal la coustume? Si ceux qui
        iusques à ceste heure ont passé par les mains du bour-<pb n="355"/>reau,
        auoient esté reputez nos amis, au lieu qu’ils estoient criminels, il y
        a long-temps que nous ferions morts, ou plustost, il y a long-temps que
        toutes les Gaules seroient desertes, &amp; l’ordre des Solduriers &amp;
        des Siloduns entierement aboly. Vn de ceux qui estoit arresté
        prisonnier interrompit Polemas, &amp; luy dit: Que tout ce qu’il
        exaggeroit pour les diuertir de suiure leurs amis, estoit veritable,
        mais qu’il estoit representé mal à propos à eux. Ceste harangue estoit
        bonne à faire, ô Polemas, continua-t’il, à Turinge &amp; Getorix, qui
        les premiers se sont tue apres Cindonax. S’ils ont mal fait ou bien
        fait, c’estoit à eux &amp; à toy d’en iuger: mais à ceste heure que
        nous ne suiuons point vn criminel, mais dix Cheualiers aussi gens de
        bien que toy, laisse nous accomplir nos vœux, &amp; ne nous fay point
        dire que tu ne sembles nay que pour abolir les meilleures coustumes,
        &amp; renuerser l’ordre des Gaules. Nous-nous vengerons sur
        nous-mesmes, puisque la fidelité qui nous abstreint à mourir pour nos
        amis, nous defend de fausser la foy que nous t’auons donnée: la mort de
        Comion, Corbée, Critognat, Telesmond, Agomar, Redon, Vergasillan, &amp;
        Eporedorix, qui ne peuuent estre accusez d’auoir attenté contre toy, ny
        d’estre morts que tres-glorieusement, exige de nous ce dernier
        tesmoignage d’amitié. Si Polemas n’eust eu que ceste affaire à démesle,
        il est croyable que son eloquence &amp; son auctorité n’y eussent pas
        fait leurs derniers efforts: Mais comme il vouloit respondre à ce
        vaillant Silodun, on luy vint dire que les autres auoiet <pb n="356"/>
        attirez auec eux tout ce qu’il auoit de Solduriers, Ambactes, Gessates,
        &amp; en vn mot de Cauallerie. Qu’ils auoient haussé vne robe
        d’escarlate qui leur seruoit d’enseigne, &amp; que s’il n’appaisoit
        cette sedition, il couroit fortune d’estre plus mal traitté des siens
        que de ses ennemis. Le courage auoit accoustumé de croistre à Polemas
        dans sa mauuaise fortune: mais il faut aduouër que iamais il ne l’eut
        si grand qu’en cette occasion. Il pria tous les Chefs qui estoient auec
        luy d’aller mettre ordre à ce sousleuement, cependant qu’il se mettroit
        en estat de les faire obeyr. Il fit mettre en seure garde ces resolus
        Siloduns, &amp; prenant tous les ornements de souuerain qu’il n’auoit
        encore portez qu’vne fois ou deux, alla droit où ces mutins s’estoient
        retirez. Le commandement de leurs Chefs, ny la presence de Polemas ne
        leur remit, ny le respect ny l’obeyssance en l’esprit. Murmurans, &amp;
        mesprisans leur discipline, ils emplissent le camp de tres-seditieux
        langages. Ils regardent Polemas sans crainte, &amp; par vne insolence
        affectée, luy demandent leur congé, ou la liberté de viure selon leurs
        coustumes. Polemas voulut leur respondre, mais le tumulte augmentant
        &amp; les cris redoublans, il ne luy fut iamais possible de parler. On
        n’oyoit autre chose parmy vne confusion &amp; vn bourdonnement de voix,
        que ces mots: Conseruez-nous nos priuileges, faites au moins que nous
        receuions des playes, &amp; des morts honorables, &amp; nous seruirons.
        Apres vne heure pour le moins de semblable violence, Polemas voyant que
        le calme estoit aussi general qu’vn peu auparauant auoit <pb n="357"/> esté
        la tempeste, prit son temps, &amp; tint ce langage. Que signifie ce
        profond silence, Messieurs, apres vne licence de tout faire, &amp; de
        tout dire la plus effrenée qui ayt esté iamais veuë? Il faut l’aduouër:
        ie crains d’ouurir la bouche, &amp; ne me figure pas qu’il me soit
        permis de m’addresser à vous, apres que vous ne m’auez pas laissé la
        liberté de vous respondre, ny mesme de vous regarder. Ie sçay que ie ne
        suis plus rien que ce qu’il vous plaist. Vous auez violé l’ordre. Vous
        auez mesprisé vostre discipline, abandonné vos enseignes, poursuiuy vos
        Capitaines, desdaigné vostre General: &amp;, si ie l’ose dire, n’auez
        differé de me mettre l’espée à la gorge, que de peur de me faire
        plaisir. Quoy! pour vous vouloir conseruer, &amp; ne souffrir par qu’vn
        criminel ait la consolation d’auoir fait mourir vn nombre infiny
        d’innocens, vous vous mutinez contre moy, &amp; n’estes plus capables
        de vous cognoistre, ny de cognoistre ceux qui vous conquisene. Non,
        non, ne pensez pas que vostre mauuaise naturel me face retrancher
        quelque chose du soin que i’ay de vostre conseruation. Rien ne me
        diuertira de cette bonne œuure, &amp; mourray plustost que de voir les
        méchans triompher de la vie des gens de bien: &amp; les coulpables
        attirer apres leur fin infame &amp; souhaittable celle des innocens qui
        est tousiours glorieuse &amp; regrettée. Mais faut-il croire qu’vn
        mesme nuage vous esbloüysse? qu’vn mesme enchantement vous trompe tous.
        Voulez-vous mourir pour vn mesme sujet? Cela ne peut-estre, puisque
        tout ce que vous estes, ne pouuez estre obligez à ces vœux de vie &amp;
        de mort qu’ont fait <pb n="358"/> quelques solduriers &amp; quelques
        Siloduns. Et cependant il semble que cela soit, pource que vous criez
        tous de mesme façon, &amp; tenez vous vn mesme langage. Ces troupes
        ayans respondu toutes à la pois, que leur cause estoit commune, Polemas
        leur respondit ainsi: Ie le veux croire pour ne vous point cotredire.
        Si est-ce que ie vous empescheray bien que vous ne vangiez en commun,
        comme vous m’auez offensez en commun. Non, vous ne mourrez point: Et ie
        iure par Tautates Taramis: &amp; par Hesus le fort, que pas vn ny de
        vous, ny de ceux que i’ay arrachez d’entre les mains des bourreaux,
        c’est à dire d’entre les leurs propres, ne commençera ce monstrueux
        massacre, ou ne le commençera que par moy. Si donc vous auez tant
        d’enuie de mourir, &amp; mourir pour vn traistre, pour vn ennemy
        commun, pour vn seditieux, venez me mettre l’espée dans le corps, ie
        vous attends de pied ferme, &amp; vous descouure mon sein, afin que
        plus aysément vous obeyssiez à vostre rage. En disant cela il ouurit sa
        cuirasse, &amp; jettant par terre le plastron, monstra sa chemise,
        &amp; descouurit sa chair. Ceste action iointe à vne harangue si
        artificieuse, emporta tout ce qu’elle voulut. Ces gens surmontez par
        leur propre honte, autant que par la force des persuasions de leur
        General, demeurerent en vn extraordinaire silence, &amp; tenans les
        yeux arrestez contre terre, sembloient demander la vie, qu’vn quart
        d’heure auparauant ils vouloient perdre auec vne obstination furieuse.
        Polemas les laissa tant qu’ils voulurét estre en ceste confusion, &amp;
        tirant d’infallibles preuues de leur repentir, de ce si-<pb n="359"/>lence
        &amp; de ceste honte, fit mine de s’en aller en colere, &amp; les
        abandonner à son indignation. Aussitost, comme s’ils n’eussent plus
        esté eux-mesmes, ils se mirent à crier, &amp; dire en pleurant, que
        s’ils estoient si malheureux que Polemas perseuerast en sa colere, ils
        estoient resolus de se tuer. A ceste menace leurs Capitaines se mire à
        supplier leur General pour eux, qui se laissans vaincre à leurs prieres
        tourna la teste du costé de ceste Caualerie, &amp; auec vn visage
        remis: Puisque la raison, leur dit-il, vous est reuenuë, ie veux que la
        volonté que i’ay tousiours euë pour vous reuienne. Rayons ce qui vient
        de se passer du nombre des choses arriuees, &amp; que chacun se remette
        en son deuoir. Allez mes compagnons, retirer nostre fortune du bord du
        precipice où vostre generosité l’a presque fait tomber. Nos ennemis ne
        se sont point seruy de l’occasion, &amp; i’en repute le bon-heur à vne
        grace particuliere du grand Tautates. Donc que chacun se range sous ses
        enseignes, &amp; par affiduité à bien faire, repare le tort qu’il s’est
        pensé faire à soy-mesme. Tout le monde content par ceste douceur du
        General retourna à son trauail ordinaire, &amp; ceux qui s’estoient
        voulu tuer ayãs esté relaschez, apres qu’ils eurent juré de suspendre
        l’effect de leur vœu, iusques apres la prise de Marcilly, remirent
        l’affection &amp; l’ardeur de combattre dans l’esprit de ceux qui
        estoiét les plus refroidis. O Marcilly, &amp; toy Prince Clidamant,
        quelle haine des Dieux, &amp; quel assoupissement des hommes t’empescha
        en vue si fauorable occasion de te seruir de tes forces, &amp; du
        courage de tous tes inuincibles Cheualiers? Mais <pb n="360"/> quoy! les
        destins declarez lors contre toy, ne te permirent pas de sortir si tost
        des calamitez que Polemas se preparoit de te faire endurer. Toutefois
        pour monstrer vne preuue de ta bonne nourriture, ô belle &amp; heureuse
        ville, tu pousses durant ce sommeil public, l’esprit d’vn particulier à
        entreprendre vne action dont il sera eternellement parlé. Deux iours
        apres ceste mutinerie des gens de cheual de Polemas, il se resolut de
        faire attaquer la ville, plustost pour tenir ses gens en haleine, que
        pour fruict qu’il esperast en cueillir. Il fit donc approcher six tours
        de la ville, &amp; entre deux des Beliers, pour commécer vne breche.
        Damon se trouua aussi-tost sur les murailles pour les defendre, &amp;
        disposant ses gens aux lieux les plus foibles, osta bien-tost la
        volonté à ceux qui s’auançoient trop de poursuiure leur poincte. Il en
        fut tué vn grand nombre à coups de traict &amp; de halebarde, &amp;
        plus encore furent renuersez du haut en bas des ponts, &amp; assommez à
        coups de pierre dans le fossé. Tous les Beliers faisoient veritablement
        vn grand effect: mais particulierement ceux qui estans suspendus dans
        des tours basses, qu’ils appelloient Tortuës, estoient poussez contre
        la muraille, par l’effort des bandages, des rouës, &amp; des ressorts,
        dont la Machine estoit composée. Ceux de dedans ne demeuroient pas
        oysifs: mais jettans des traicts de feu d’artifice, &amp; d’autres
        flambeaux allumez contre les tours, &amp; auec de longues poûtres
        ferrees, les empeschant de venir prés de la muraille, rendoient vains
        leurs plus puissants efforts. Pour s’opposer à l’impetuosité des
        Beliers, ils auoient des facs plein <pb n="361"/> de lierre ou de paille,
        lesquels opposans aux machines rompoient la violence du coup. Tantost
        ils descendoient des pieces de draps en plusieurs doubles, des cloisons
        d’osier, &amp; des tables de plusieurs aix cloüez ensemble pour faire
        le mesme effect. Les autres essayoient auec des cables &amp; des
        chaisnes de prendre les beliers, &amp; apres les auoir pris, les tirans
        de costé à force de bras les rompoient, ou les renuersoient dans le
        fossé, auec les tortuës, desquelles ils estoient portez. Et les autres
        auec leurs engins de fer pleins de dents, &amp; faits en forme de faux,
        qu’ils appelloient Loups, prenoient les Beliers comme à la gorge, les
        destournoient, ou, s’ils ne pouuoient, les esleuoient si haut que leur
        coup n’auoit plus de force. Apres six ou sept heures de semblables
        attaques, &amp; defenses, la nuict les contraignit de se retirer.
        Polemas auoit perdu cinq Beliers, qui auoient esté rompus: quatre tours
        auoient esté bruslées: &amp; deux ou trois cens hommes qui auoient esté
        tuez: Il est vray qu’il auoit la consolation d’auoir fort trauaillé ses
        ennemis, &amp; auoir abatu deux ou trois toises de murailles: Mais la
        nuict ayant donné le loisir à ceux de dedans de reparer ces breches, le
        lendemain on ne pouuoit cognoistre où elles auoient esté, que par la
        couleur des pieces de bois &amp; des pierres de tailles, dont elles
        auoient esté refaites. Polemas veid cette nouuelle reparation auec
        estõnement, &amp; plein d’inquietude alla faire commencer vn Sacrifice,
        que dés le poinct du iour il auoit commandé qu’on tint prest, pour
        diuertir le malheur dont toute la nuict il auoit esté menacé par des
        longes tragiques &amp; effroyables. Il auoit en-<pb n="362"/>uoyé querir vn
        Sarronide pour en auoir l’explication, qui ne luy ayant rien promis de
        bon, l’obligea à ce Sacrifice, afin d’appaiser par des victimes le
        courroux de Tautates. Bien à peine fut-il au lieu destiné pour cette
        ceremonie, que les Druydes, Eubages, Bardes, &amp; Sarronides qui
        estoient à la fuitte de son armée, commencerent leur prieres,
        allumerent le feu du Sacrifice, qui au lieu de flamme iettant vne fumée
        noire &amp; puante, ne pût presque estre allumé par chose du monde. Les
        victimes furent aussi funestes que le feu: elles se mirent à ruer quand
        on les voulut prendre, &amp; toutes egorgées qu’elles estoient,
        remuerent tellement sur l’Autel, que l’vne se ietta par terre. Polemas
        auoit cela d’inestimable qu’en la mauuaise fortune il estoit plus
        qu’homme: aussi ne croyant de ces tristes presages que ce qui peut
        arriuer tous les iours sans eux, asseuroit par sa resolution ceux
        mesmes qui meditoient des harangues pour l’oster de crainte. Ce
        desagreable Sacrifice alloit finir, lors qu’vne troupe de Capitaines
        &amp; de Solduriers vinrent trouuer Polemas, &amp; pour decider quelque
        different qui estoit entr’eux, le supplierent d’estre leur Iuge. Il y
        auoit parmy eux vn homme qui s’auançant à grands pas, mit l’epée à la
        main, &amp; l’eut plustost portée dans le ventre de Polemas, qu’on
        n’eust pris garde à ce qu’il vouloit faire. Cette hardie entreprise
        n’eust point d’effect, pource que Polemas estant armé de hazardau lieu
        où cét incogneu porta son coup, son espée glissa sur ses armes, &amp;
        ne luy fit qu’vne fort legere playe à la cuisse. Luy qui croyoit
        l’auoir tué, se retira, &amp; se faisant voye par la pesan-<pb n="363"/>teur
        des coups qu’il donnoit, &amp; la grandeur du courage, qu’au milieu de
        toute l’armée il tesmoignoit en se difendano, auoit des-ia passé au
        trauers de tous ceux qui estoient auec Polemas. Il n’y a point
        d’apparence de penser qu’il eust peu se sauuer, mais il y en auoit de
        iuger par la crainte qu’il mettoit dans l’ame de ceux mesmes qui
        mesprisoient le plus la vie, qu’il estoit pour resister long-temps:
        toutefois ayant abattu à ses pieds vn soldurier qui le vouloit
        arrester, il broncha sur son corps, &amp; aussi-tost qu’il fut par
        terre, quinze ou vingt des gardes de Polemas se ietterent sur luy,
        &amp; l’eussent tué si Polemas luy-mesme ne leur eust tres-expressément
        enioint de n’en rien faire. Il fut neantmoins indignement traitté,
        &amp; à force de luy lier les mains on luy fit sortir le sang de tous
        costez. Le voila deuant Polemas qui sans changer de visage, donnoit par
        vne estrange merueille à ses ennemis toute la frayeur, dont au milieu
        de tant de supplices &amp; de cruautez, que desia on commençoit à luy
        faire souffrir, il sembloit estre exempt. Iu suis, dit-il à Polemas,
        Cheualier Gaulois, &amp; soldurier d’Amasis, On me nomme Sentorix. I’ay
        creû que sãs estre accusé d’estre assassin, ie pouuois tuer vn homme
        qui se reuoltant contre sa souueraine Dame, est la haine des Dieux,
        &amp; l’ignominie des Segusiens. Ie voy bien cependant que i’ay failly
        mon coup, &amp; que le iuste Bellenus n’a pas conduit mon bras comme ie
        deuois esperer. Si i’y eu beaucoup de courage pour entreprendre de te
        tuer, ie n’en ay pas moins pour souffrir la mort. Tu n’ignores pas de
        quelle trépe sont les armes des veritables Cheualiers Gaulois.
        <pb n="364"/> C’est vne chose inseparable de l’Ordre, où il y a plus de
        quinze ans que i’ay l’honneur d’estre entré, &amp; de la maison dont ie
        suis sorty, de faire &amp; d’endurer tout ce qu’on croit le plus
        difficile. Mais ie ne dois pas tant me glorifier de cette grande
        action. La gloire m’en est commune auec plusieurs Cheualiers de mon
        aage, &amp; de mon courage, qui l’vn apres l’autre essayeront tous de
        me disputer l’honneur que i’ay failly d’acquerir en ne te tuant pas.
        Prepare toy donc en tous lieux &amp; à toutes heures, si tu le trouues
        bon, à courre fortune de la vie. Ce ne sont plus ny les sorties, ny les
        forces de tes ennemis que tu dois craindre: Nous te declarons vne
        guerre, &amp; plus dangereuse, &amp; moins esclatante. Tu auras affaire
        seul à vn homme seul: mais à vn homme qui mourant comme ie vay faire,
        sans t’auoir osté du monde, ne diminuë point le nombre de ceux qui ont
        conspiré ta mort. A l’heure mesme qu’vn meurt, vn autre prend sa place,
        &amp; ne finira cette entreprise, qu’vn de nous n’ait presenté ta teste
        aux Nymphes tes Dames aussi bien que les nostres, que meschamment tu
        tiens assiegées. Polemas espouuanté de cette hardiesse commanda qu’on
        ralumast le feu du Sacrifice, &amp; que ce traistre estoit, sans doute
        la victime que les Dieux luy demandoient. Peut-estre dis-tu vray,
        Tyran, luy respondit Sentorix, &amp; pour te monstrer combien peu
        estiment leur corps, ceux qui aspirent à vne grande gloire, regarde ce
        que ie vay faire: En disant cela, il se tourne contre vn des gardes qui
        le tenoit, &amp; recueillant toutes ses forces en soy-mesme pour faire
        vn plus grand effort, s’eslança tant qu’il peut contre la teste de ce
        mise-<pb n="365"/>rable soldat. Le coup fut si violent, que Sentorix
        rencontrant l’habillement de teste qui estoit de fer, il se fendit la
        teste, &amp; l’ecrasant à l’autre, le fit tomber mort d’vn costé, au
        mesme temps que luy cheut presque mort de l’autre. Polemas iusques-là
        auoit tenu bonne mine: mais, à n’en mentir point, cette derniere
        generosité le mit hors de soy. O mal-heureux, dit-il, qui t’es plus
        inhumainement traitté que tu n’esperois de me traitter. Acheue, s’il
        est possible, ce que les destins ont resolu contre moy, &amp; fassent
        les Dieux que cét attentat soit le dernier dont ma vie est à toute
        heure menacée. Il ne laissa pas de commander que Sentorix fust pensé,
        &amp;, s’il estoit possible, qu’on essayast de luy sauuer la vie. Il
        dit ce mot par vanité: car n’adioustant point de soy aux menaces qu’il
        luy auoit faites de tant de Cheualiers liguez auec luy pour le tuer, il
        estoit bien ayse d’estre d’effait d’vn si puissant ennemy. On fut
        chercher des Mires qui souderent la playe de Sentorix: mais par malice,
        ils asseurerent qu’il estoit mort. C’est pourquoy Polemas s’en allant
        commanda que la Iustice en fust faite. Aussi-tost qu’il fut party, ceux
        qui vouloient estre les bien venus auprés de luy, ietterent ce corps à
        demy vif qu’il estoit, dans le feu, &amp; bruslerent vn Cheualier dont
        l’action eust attiré, comme elle auoit autrefois fait en la personne
        d’vn Cheualier Romain, des loüanges &amp; des admirations de la bouche
        mesme de son ennemy, s’il eust esté veritablement genereux, comme il
        essayoit de le contrefaire. Aussi-tost que le feu eut consommé ce
        corps, on en ietta les cendres au vent; &amp; pour marque de cette
        punition, il <pb n="366"/> fut esleué vn poteau au lieu mesme, où
        l’histoire y estoit escrite. Cependant vn cousin de Polemas, nommé
        Pertinax, haut à la main, presomptueux, &amp; aussi temeraire que
        durant sa vie auoit esté son autre parent Arganthée, le supplia que par
        les armes il tirast raison de la supercherie d’Amasis, &amp; luy
        enuoyast reprocher par vn trompette vne lascheté qui entre ennemis
        n’auoit iamais esté pratiquée. Polemas fit au commencement difficulté
        de l’engager en vn combat, d’où il se persuadoit que sans doute
        Pertinax ne reuiendroit pas fort glorieux, puis qu’il auroit affaire à
        quelqu’vn de ces inuincibles Cheualiers, que l’Amour &amp; la Fortune
        auoient conduits en Forests, &amp; enfermez à Marcilly auec les
        Nymphes. Mais Pertinax ne pouuant souffrir qu’on mist ses prieres en
        deliberation. Quoy! dit-il, Polemas, doutez-vous de mon courage, ou de
        vostre cause? D’où vous vient cette crainte, aussi mal fondée qu’elle
        est mal-seante en vne personne de vostre condition? Laissez-moy faire,
        ie n’ay autre dessein que d’apprendre aux assiegez de quels ennemis ils
        sont attaquez, &amp; rendre vostre party plus redoutable, qu’auec
        raison il semble n’auoir pas esté iusqu’icy. Trouuez bon que l’attentat
        commencé en vostre personne, soit reproché à ces assassins, &amp; par
        la mort de celuy qui osera me venir combattre, ie laisse en l’esprit du
        peuple l’opinion qu’ils sont suffisamment conuaincus. Polemas ne
        voulant pas irriter cette humeur hautaine, commanda à vn Heraut de
        faire tout ce qui luy seroit enioint par Pertinax. Ce Cheualier plus
        ayse qu’il ne deuoit estre, emmena le He-<pb n="367"/>aut auec luy, &amp;
        estant entré en sa tente, escriuit vn cartel qu’il luy remit entre les
        mains, &amp; l’enuoya auec deux trompettes iusqu’aux portes de la
        ville. Ceux qui estoient en garde là, &amp; dessus les murailles ,
        ayans oüy les trompettes, &amp; cogneu le Heraut à sa cotte d’armes, en
        furent aduertir Clidamant, la Nymphe, &amp; le grand Druyde. Ils
        estoient lors ensemble, pour receuoir tous les Cheualiers qui auoient
        esté blessez quand Astrée &amp; Syluie furent secouruës, &amp; qui
        n’estans gueris parfaitemét que depuis deux ou trois iours, venoient
        tous de compagnie faire la reuerence au Prince &amp; aux Nymphes. Ils
        trouuerent tres-à propos d’oüyr ce Heraut: c’est pourquoy apres auoir
        vn peu songé à ce qu’il pouuoit apporter, ils commanderent qu’on le
        laissast entrer, &amp; qu’il fust accompagné iusqu’en la grande salle
        du Chasteau. Pendant qu’on alla mettre ce commandement en execution,
        arriuerent Damon &amp; Alcidon, qui conduisoient Ligdamon, Lydias,
        Lipandas &amp; Bias. Ie ne vous diray point comme ils furent receus,
        iamais blesseures ne furent renduës immortelles, comme les leurs furent
        par les expressions du ressentiment de la Nymphe, &amp; l’excez des
        loüãges qu’ils receurent des vns &amp; des autres. Clidamant les
        embrassa l’vn apres l’autre, &amp; rendant à leur vertu ce qu’elle
        meritoit, fit veoir combien il estimoit vne veritable valeur. Mais
        quand ce fut à Bias, que ne dirent point la Nymphe &amp; le Prince,
        pour luy monstrer combien grande estoit l’obligation qu’ils auoient à
        la fidelité &amp; au courage de feu son frere &amp; de luy. Ces
        discours eussent esté beaucoup plus longs; mais ils furent
        interrom-<pb n="368"/>pus par l’arriuée du Heraut, qui n’ayant fait autre
        ciuilité à la Nymphe &amp; au Prince, que celle qui est eniointe à
        semblables officiers par le droit des gés, dit qu’il n’estoit pas
        enuoyé de la part de Polemas son Seigneur, pource qu’encore qu’il eust
        toute sorte de raisons de se plaindre de la trahison qui auoit esté
        concertée contre luy, il n’en vouloit tirer la vengeance que par la
        desolation de Marcilly, mais qu’il en estoit aduoüé, comme il feroit
        veoir par escrit. Qu’il estoit venu toutesfois pour accuser la Nymphe
        &amp; son Conseil, d’auoir fait sortir vn assassin de la ville, pour
        aller proditoirement poignarder Polemas dans sa tente, au lieu de le
        combattre en gens de bien. La Nymphe alloit se mettre en colere, lors
        que Clidamant la supplia de le laisser parler. Heraut, dit-il, Madame
        te feroit iustice, si elle te faisoit pendre aux creneaux de la ville.
        Ce n’est pas qu’elle ignore quels priuileges ont des gens de ta
        condition; mais elle fçait bien aussi que ce n’a iamais esté qu’entre
        ennemis qui n’ont rien qui les empesche d’estre par la paix esgaux. La
        Nymphe ne cognoist point Polemas pour vn iuste ennemy. Il est son
        suiet, &amp; elle est sa Dame. Sa guerre est vne reuolte, &amp; au lieu
        qu’il y a quelque forte de iustice en toutes les querelles qui naissent
        entre des Princes voisins, il ne se voit rien en la rebellion de ton
        maistre, qu’vn attentat contre la Iustice des Dieux, &amp; des hommes.
        Toutesfois pour te monstrer que Madame ny son Conseil ne doiuent estre
        accusez que de trop de misericorde, au lieu de t’enuoyer au gibet comme
        ils deuroient, par vne indulgence extrême, ils te sauuent la vie.
        Monstre donc ce que tu <pb n="369"/> portes. Le Heraut qui se voyoit bien
        loing de son conte, luy baisa tres humblement la main, &amp; vn genoüil
        en terre contre la coustume presenta son adueu. Comme il eust esté leu,
        Clidamant luy rendit, &amp; print le cartel de Pertinax que l’autre luy
        donna sceellé &amp; cacheté. Comme il fut ouuert, &amp; que d’vn costé
        on eut veu le sceau de Polemas chargé d’vne couronne de Comte, on fut
        sur la resolution de le déchirer, &amp; luy faire faire son procez:
        mais cette formalité estant reseruée à vne autrefois, on regarda
        l’autre sceau, &amp; personne ne le cognoissant le Heraut dit que
        c’estoit celuy de Pertinax. Cela fait Clidamant le mit entre les mains
        de la Nymphe, qui le remit entre celles d’Adamas, &amp; Adamas le donna
        au Secretaire des commandemens de la Nymphe, qui le leut deux fois tout
        bas, pour ne point hesiter en le lisant tout haut. Et comme chacun eut
        cessé de deliberer s’il seroit leu ou non, &amp; qu’à la pluralité des
        voix, il fut resolu qu’on le liroit, le Secretaire se leua, &amp; le
        chapeau hors de dessus la teste, apres auoir fait vne grande reuerence
        à la Nymphe, &amp; à Clidamant, demeura debout, &amp; leut ainsi.</p>
        <milestone unit="line"/>
        <p><pb n="370"/></p>
    </div>
    <div type="contentli">
        <milestone unit="line"/>
        <head type="chapitre">CARTEL DE PERTINAX</head>
        <p>Comte, aux Cheualiers du Conseil d’Amasis.</h3>
        <milestone unit="line"/>
        <p>S’il n’y auoit que des femmes qui se meslassent de gouverner
        les Segusiens, nous souffririons leurs iniustices, &amp; leurs
        violences sans nous plaindre, ou nous vouloir vanger: pource que la
        foiblesse de leur esprit, &amp; l’impertinence de leurs conseils nous
        feroient pitié plustost qu’elles ne nous mettroient en colere. Mais
        auioura’huy que tout le monde sçait qu’Amasis, ny Galathée ne font rien
        de leur propre mouuement, &amp; que par la tyrannie d’Adamas, &amp; de
        deux ou trois autres estranger qui sont de son intelligence, elles sont
        prisonnieres, &amp; forcées d’approuuer ce qui n’est pas en leur
        puissance de contredire , nous nous croyons obligez de soustenir leur
        cause toute desesperée qu’elle est, &amp; accuser les estrangers &amp;
        les autres Cheualiers de leur conseil, de la plus lasche &amp; plus
        abominable traviso qui puisse estre immaginée. Ie t’appelle donc au
        combat, qui que tu sois à qui il peut rester quelque ombre d’honneur,
        &amp; te soustiens par escrit, comme ie le maintiendray quand tu
        vou-<pb n="371"/>dras l’espée à la main, que les tiens on fait sortir un
        certain Sentorix de la ville pour venir assaßiner Polemas le Comte des
        Segusiens. Si l’horreur d’vn si grand crime te permet de te trouuer où
        les gens de bien ont accoustumé de paroistre, ie te défie derechef,
        &amp; te donne ma foy, que, pourueu que de ton costé chacun demeure aux
        termes ordinaires, tu n’auras à te garder que de moy.</p>
        <milestone unit="line"/>
    </div>
    <div type="contentl">
        <p>PERTINAX</p>
        <milestone unit="line"/>
    </div>
    <div type="contentl">
        <p>Comme le Secretaire eut acheué de lire, il se retint, &amp; la Nymphe
        par vne grandeur de courage, ne faisant paroistre aucune marque de la
        iuste colere, dont elle estoit pleine, dit au Heraut cecy sans
        s’eschauffer. Retourne à ton maistre, &amp; luy dis, que sans estre
        forcée par qui que ce soit, &amp; sans en demander aduis à personne, ie
        luy mande qu’il est vn traistre, &amp; vn imposteur, &amp; que si
        i’auois vne espée à mon costé, ie le ferois mentir &amp; mourir auant
        qu’il fust vne heure. Clidamant se creût obligé de respondre apres la
        Nymphe, c’est pourquoy, il dit au Heraut que Pertinax estoit excusable,
        en ce que iugeant des Cheualiers de la Nymphe par soy-mesme, il les
        soubçonnoit du pretendu assassinat dont il faisoit tant de bruit: mais
        que pour luy faire veoir à ses despens que cela estoit faux: Il:
        Comment! Seigneur, dit Adamas en l’interrompant, à quoy pensez vous?
        Quel desordre &amp; quelle confusion seroit en la nature, si la teste
        vouloit faire les actions des bras ou des iambes. Non, non, Seigneur,
        il n’est pas en vostre pouuoir de disposer de vous. Autre est le deuoir
        <pb n="372"/> d’vn Dictateur &amp; d’vn General, &amp; autre celuy d’vn
        vaillant homme. Damon, Alcidon, Ligdamon &amp; les autres se leuerent
        en mesme temps pour accepter le party que leur offroit Pertinax: mais
        voyant qu’ils ne se vouloient point ceder l’honneur qu’il y auoit à y
        acquerir, on fit retirer le Heraut, &amp; escriuant leurs noms dans des
        billets pour estre tirez au sort, Amasis les enuoya à Galathée, qui
        sans sçauoir pourquoy on luy remettoit cette charge, tira vn billet,
        qu’elle enuoya sans l’ouurir à la Nymphe sa mere. Cette belle main
        conduite par l’Amour, &amp; sans le sçauoir, faisant ce qu’elle eust
        souhaitté, si elle eust eu de la cognoissance, fit veoir que tout de
        bon elle vouloit obliger Lipandas. On trouua son nom dans le billet,
        &amp; le Heraut estant rentré dans la chambre du Conseil, &amp;
        Clidamant ayant esté prié par la Nymphe de respondre. Heraut, dit-il,
        voyla vn Cheualiers que le hazard enuoye pour abbaisser l’orgueil de
        Pertinax. Au mesme temps Lipandas se leue, &amp; le visage
        extraordinairement ioyeux, alla toucher sur vne des basques du hoqueton
        du Heraut, &amp; luy dit: Heraut, ie prends ce gage, &amp; dis à celuy
        qui me l’enuoye qu’il est vn faussaire &amp; vn traistre. Que la Nymphe
        &amp; ses Cheualiers sont innocens de l’assassinat qu’on leur impose,
        &amp; que dans vne heure ie suis à luy pour le faire mentir. Le Heraut
        ayant receu cette response, fait vne grande reuerence, se retire, &amp;
        sortant de la ville, monte à cheual à la porte, &amp; va trouuer
        Pertinax. Comme il eut sceu à qui il deuoit auoir affaire, il en
        aduertit Polemas, luy dit les langages qui auoient esté tenus, &amp; se
        prepare au combat. Cependant ces nou-<pb n="373"/>uelles auoient esté
        sceuës par tout le Chasteau, &amp; du Chasteau auoient passé dans toute
        la ville. Les Nymphes, la Princesse Rosanire, &amp; le reste des Dames
        apres auoir dit tout le bien du monde de Lipandas, se preparent pour
        aller veoir ce combat. Galathée qui vouloit acheuer son ouurage, enuoya
        Leonide dans vn Chariot chez Ligdamon pour prier Melandre qu’elle print
        la peine de la venir treuuer. Elle ne l’y rencontra point, pource que
        depuis quelques iure ayant fait cognoissance auec Circeine, Palinice
        &amp; Florice, elle passoit presque tous les iours &amp; les nuicts en
        leur compagnie. Leonide fut au logis de Clindor où elles estoient
        logées, &amp; les trouuant sur la fin de leur disner, les entratine
        quelque téps, &amp; pour emmener Melandre plus aysément, pria les trois
        autres de venir veoir Galathée. Comme elles furent dans le chariot, la
        Nymphe leur raconta succinctement tout ce qui venoit d’arriuer, mais
        comme elle parla que Lipandas estoit celuy qui deuoit combattre
        Pertinax, elle apperceut que Melandre changea de couleur. Elle ne
        voulut point que cela se remarquast: toutes fois continuant ce
        discours, Melandre ne se peût empescher de dire, quelle s’estonnoit
        fort comme on auoit permis à Lipandas de receuoir ce deffy, luy qui
        n’estoit pas refait des grandes &amp; dangereuses blesseures qu’il
        auoit euës en la derniere sortie. Leonide soufrit d’entendre cela,
        &amp; luy respondit, que n’ayant pas esté en la puissance de la Nymphe
        de le separer des autres qui vouloient se battre, on auoit esté
        contraint d’escrire leurs noms, &amp; les faire tirer au sort: que
        Lipandas s’estoit trouué le <pb n="374"/> premier tiré, &amp; que sa valeur
        suppleant au defaut de ses forces, on esperoit qu’il ne démentiroit pas
        en cette occasion, ce qu’il auoit tousiours fait. Asseurément, dit
        Melandre, comme si elle y eust esté interessée, Lipandas n’est pas
        homme pour se laisser battre. Il n’est reserué qu’à moy de le vaincre (
        elle dit cela en riant, ) &amp; ie croy qu’il fera la moitié de la peur
        à son ennemy. En parlant ainsi, ces Dames arriuerent au Chasteau, &amp;
        furent trouuer la Nymphe en sa chambre. Elle les receut auec le
        meilleur visage du monde, &amp; particulierement Melandre à qui elle
        dit, qu’elle l’auoit enuoyé querir pour gouster le contentement qu’en
        sa presence elle auoit cent pois souhaitté, qui estoit d’estre défaitte
        de Lipandas. Ie puis dire, continuat’elle, que son Amour, aussi-tost
        que la Fortune l’a ietté dans le peril où il est appellé, &amp; qu’il
        ne se pouuoit presenter occasion qui luy peust estre agreable, comme
        celle-cy, puis qu’en me quittant pour s’aller armer, il m’a dit qu’il
        remercieroit Tautates de luy auoir donné suiet de rendre la belle
        Melandre, ou satisfaitte par sa mort, ou du moins amolie par la gloire
        qu’il acquerroit, s’il sortoit victorieux du combat. Mais ce n’est pas
        assez de contenter vostre inimitié, belle Melandre, il faut que
        l’oubliant pour auiourd’huy, vous accordiez à la Nymphe &amp; à moy,
        tout ce qui peut seruir à nostre party. Nostre bonne fortune est
        maintenant entre les mains de Lipandas. Il est le premier qui a
        publiquement soustenu nostre innocence &amp; nostre honneur. S’il est
        vaincu nous perdons nostre reputation, &amp; celles de nos armes. Ne
        souffrez pas que ce mal-heur arriue. Vous seule <pb n="375"/> pouuez
        apporter ce grand bien à nos affaires: car i’ay si bonne opinion du
        courage de nostre Cheualier, que la iustice de nostre cause ne peut
        estre confonduë, que par le desir qu’il aura de mourir pour vous oster
        des tourments que vous vous figurez que sa constance vous donne. Faites
        donc vieux, accordez luy, mais à mes prieres, vne faueur qui ne vous
        peut pas beaucoup obliger, puis que bien souuent la ciuilité seule nous
        en fait faire de semblable. Escriuez-luy vn mot, &amp; luy enuoyez vne
        escharpe, que sans vous en aderti, ie luy voulois faire presenter de
        vostre part. Melandre tesmoignoit par ses diuers mouuemens, qu’elle
        estoit fort combattuë, &amp; que la discretion, &amp; l’extreme Amour
        de Lipandas n’estoient pas si foibles qu’elles ne luy en fissent
        quelquesfois faire comparaison auec le mespris &amp; la trahison de
        Lydias. En fin se voyant fort pressée par la Nymphe: Ie vous obeiray,
        luy dit-elle: mais vous trouuez bon que i’apprenne à Lipandas que c’est
        par obeyssance autant que par l’estime que ie fais de sa vertu, que ie
        luy accorde les faueurs, que vous auez trouué bon de luy procurer.
        Galathée croyant n’auoir pas peu fait d’en auoir tant obtenu, ne
        contredit point cette resolution; mais pour la faire reüssir emmena
        Melandre dans son cabinet. Là elle luy fit veoir l’escharpe qu’elle
        vouloit donner à Lipandas, &amp; luy it mettre deuant elle ce qui luy
        falloit pour escrire. Melandre qui auoit l’esprit extremément vif, ne
        songea pas beaucoup à ce qu’elle auoit à luy mander. Aussi prenant la
        plume, elle eut aussi-tost fait ces lignes.</p>
        <milestone unit="line"/>
        <p><pb n="376"/></p>
    </div>
    <div type="contentli">
        <milestone unit="line"/>
        <head type="chapitre">MELANDRE</head>
        <p>A Lipandas.</h3>
        <milestone unit="line"/>
        <p>LES Nymphes on creû, Cheualier, que ie pouuois adiouster quelque
        chose à la bonté de leur cause, &amp; à la grandeur de vostre courage.
        Ie sçay qu’elles ont en cela trop bonne opinion de moy: Mais puisque
        l’obeïssance est aueugle, ie ne veux veoir rien que comme il leur
        plaira, &amp; ayme mieux me flatter que de les contraddire. S’il est
        donc vray que ie puisse vous ayder à soustenir la plus claire innocence
        du monde, croyez, s’il vous plaist, qu’il n’y a rien que ie
        n’entreprenne pour auoir part à cette gloire. La recompense que vous
        attendez du bon succez de vostre combat, est entre les mains des
        Nymphes, &amp; en la bouche de tout le monde: mais il y en aura encore
        vne particuliere en la volonté de Melandre. Ie vous enuoye vne escharpe
        pour asseurance de mes paroles. Souuenez-vous qu’elle vient d’vne si
        bonne main, qu’il faut que pour la defendre vous empruntiez de l’Amour
        autant de courage, que la iustice vous en donne pour vanger la colere
        de Tautates, d’Amasis &amp; de Galathée.</p>
        <milestone unit="line"/>
    </div>
    <div type="contentl">
        <p><pb n="377"/>Cette lettre plus obligeante en apparence qu’elle n’estoit en
        effect, rauit de telle sorte Lipandas quand il l’eut receuë, qu’il en
        baisa le papier, l’escriture, la cire, la soye, &amp; le cachet: mais
        quand il eut desployé l’escharpe, qui estoit de soye verte en broderie
        d’or &amp; d’argent, &amp; qu’il veid par mille differentes deuises
        qu’il luy estoit commandé d’esperer, il fut si hors de soy, qu’il dit
        deuant Lydias, Ligdamon &amp; les autres Cheualiers, des choses qui au
        iugement de ceux qui n’auoient point esté Amoureux passionnez, furent
        iugez ridicules, &amp; impies. Mais Ligdamon les escoutoit comme des
        Oracles, ou des mysteres, &amp; voyant sa fortune fort peu differente
        de celle de ce Cheualier, luy tesmoignoit plus d’affection qu’aux
        autres. Voyla cependant Lipandas en estat de sortir. Il auoit des armes
        par ondes d’argent &amp; de vert, si artificieusement faites, que de
        loin il sembloit que ce fust vn portrait de la mer à demy irritée. L’on
        voyoit vn grand nombre d’anchres qui se perdans dans ces ondes,
        paroissoient de telle sorte attachees, qu’on eust dit qu’elles
        retenoient quelque vaisseau combattu de plusieurs vents. Son
        habillement de teste estoit adiousté au reste des armes, &amp; l’on
        auroit dit, comme il estoit peint, qu’auec des cables, ces anchres y
        estans attachees le vouloient empescher qu’il ne fust emporté par la
        tourmente. En cela Lipandas tesmoignoit l’infinité de sa constance, qui
        estant representéee par vn rocher de soy-mesme inebranlable, estoit
        encore affermy par des moyens extraordinaires. Amasis auoit esté
        aduertie de la façon de ses armes, aussi pour acheuer ce qu’il y
        <pb n="378"/> manquoit , elle venoit de luy enuoyer vn des cheuaux que le
        pauure Clidamant auoit laissez dans ses escuries. Ce cheual estoit si
        viste, si remuant, &amp; si beau, qu’on l’appelloit l’Esperance. Son
        harnois estoit de satin verd en broderie d’argent, &amp; sa bride
        estoit faite de cordons de soye blanche &amp; d’argent, qui s’attachoit
        à vn mors d’argent, fait en façon d’vne anchre qui sembloit sortir de
        sa bouche. De sorte qu’on eust dit qu’on vouloit arrester ce cheual,
        comme les vaisseaux l’estoient sur la mer. Damon fut prié de conduire
        Lipandas hors la ville en cette grande plaine qui estoit entre les
        fossez de la ville, &amp; ceux du camp de Polemas où il n’auoit fait ny
        trauailler, ny dresser aucun piege. Vn Heraut fut trouuer Pertinax,
        pour sçauoir de luy, s’il ne vouloit pas prendre des Iuges. Non, non,
        dit il au Heraut, il ne nous faut point d’autres Iuges que nos espees,
        &amp; les yeux de tous les spectateurs. Au moins, dit-il, deuez-vous
        auoir des seuretez: &amp; sçauoir les conditions du combat. Pour la
        seureté, Polemas la promet de son costé, &amp; il ne tiendra qu’à
        Amasis qu’elle ne soit generale. Quant à ce qui est des conditions que
        tu me proposes, dis à mon ennemy: qu’il n’en faut point d’autres que
        celles que i’ay tousiours données &amp; receuës: Le vaincu mourra,
        &amp; le vainqueur fera ce qu’il trouuera bon. Le Heraut n’en pouuant
        auoir autre response , fut trouuer les Nymphes &amp; Lipandas qui se
        mocquerent de l’orgueil de Pertinax, &amp; aussi-tost les trompettes
        ayant de part &amp; d’autre publié suspension d’armes iusqu’à la fin du
        combat, Lipandas sortit de la ville accompagné de Damon, de <pb n="379"/>
        Ligdamon, de Lydias, &amp; six autres, &amp; monté sur ce puissant
        cheual, qui sembloit s’estonner de soy-mesme tant il auoit d’action.
        Aussi-tost qu’ils furent au lieu du combat, ces Cheualiers le
        laisserent &amp; s’allerent mettre dans vne des portes de la ville, à
        la teste de deux cents cheuaux, qui de peur de surprise, auoient esté
        commandez de se trouuer là. A peine Lipandas auoit fait faire cent pas
        à son cheual, que l’on veid les murailles de Marcilly couuertes de
        mõde, &amp; au milieu de tout cela, les Nymphes &amp; toutes les Dames
        qui estoient auec elles. De l’autre costé Polemas armé &amp; monté à
        l’aduantage, sortit par vne des portes de son camp, &amp; accompagnoit
        Pertinax auec cinquante ou soixante Cheualiers. Tout ce monde le quitta
        à deux pas du fossé, &amp; lors on le pût veoir à son aise, plus
        brillant, &amp; plus orgueilleux en ses armes qu’en soy-mesme. Il auoit
        vne Pie extremêmét belle, peinte en diuers endroits de flâmes. Ses crins &amp;
        sa queuë estoiét de couleur de feu, sa celle ressembloit à vne
        fournaise qui est allumée, &amp; les caparassons estans d’vne estoffe
        fort rouge, &amp; couuerte d’or &amp; d’argent, on eust dit, à cause du
        clinquant qui estoit exposé au Soleil, que c’estoient de longs filets
        de feu qui tomboiét iusqu’à terre à mesure que ce Cheualier qui
        paroissoit aussi tout en feu s’enfonçoit dans cette fournaise. Les
        resnes de ce cheual estoient couuertes de petites lames d’or peintes en
        ondes, &amp; le mords estant fait comme vne foudre à trois pointes,
        chacun croyoit que Pertinax en tenoit deux entre les mains. Il faut
        confesser que ses armes estoient rauissantes: car elles estoient si
        bien <pb n="380"/> trauaillees, qu’on ne voyoit rien que des ondes de
        vermeillon &amp; d’or, &amp; d’argent pour addoucir: tellement que ce
        Cheualier sembloit estre vn tourbillon de feu, qui s’apetissant à
        mesure qu’il montoit venoit à estre rabattu par le vent, &amp; cela
        paroissoit aux plumes qu’il auoit sur son habillement de teste, qui
        representans fort bien des flammes, estoient agitees par le mouuement
        de celuy qui les portoit, &amp; par vn petit vent qui ne faisoit que de
        se leuer. Iamais rien ne fut admiré comme cela: car non seulement les
        rebelles, &amp; le menu peuple de Marcilly crierent miracle: mais les
        Nymphes mesmes, &amp; les Dames de leur compagnie ne se pouuoient
        persuader que ces choses fussent naturelles. Desia Amasis &amp;
        Galathée doutoient en leur ‘ame du salut de Lipandas, &amp; desia
        Melandre se faschoit contre elle-mesme d’auoir des frayeurs &amp; des
        craintes pour Lipandas telles qu’elle en eust peû auoir pour vn homme
        qu’elle eust bien aymé, lors que les trompettes les retirerent de leur
        pensees pour veoir le commencemét du combat. Les deux ennemis auoient
        pris ce qui leur falloit de champ, pour se rencontrer auec toute la
        violence qui se deuoit attendre de la force de leurs bras &amp; de
        leurs cheuaux, &amp; n’attendoient que ce signe pour baisser leurs
        visieres, &amp; mettre leurs lances en arrest. Les voyla donc qui
        partent; mais auec vne telle furie, que si d’vn costé on eust dit que
        c’estoit vn veritable tonnerre qui estoit tombé des nuës, &amp; qui
        rouloit sur pour aller mettre Lipandas en poudre, de l’autre on disoit
        tout haut que c’estoit la mer, où pour le moins vne vague de la mer
        quand elle est <pb n="381"/> en ses plus violentes tempestes, qui alloit
        engloutir Pertinax, &amp; malgré tout son feu, luy faire sentir qu’il
        n’y a rien qu’elle ne puisse esteindre. Ce fut sans hyperbole à leur
        rencontre qu’on oüyt vn esclat pareil à celuy que fait le tonnerre
        quand il tombe sur quelque grand edifice, ou plustost vn bruit tel
        qu’en enuoye par tous les riuages voisins, vn vaisseau que la tempeste
        met en pieces au pied d’vn grand rocher. Leurs lances volerent en mille
        parties, &amp; cependant l’vn &amp; l’autre aussi forts que les choses
        qu’ils representoient, acheuerent leur carriere comme ils l’auoient
        commencée. Ils prindrent de nouuelles lances qui eurent vn peu plus
        d’effect: car Pertinax en fut tellement ébranlé, qu’il fut contraint de
        laisser choir ce qu’il en auoit de reste en la main, &amp; embrasser le
        col de son cheual de peur de tomber, &amp; Lipandas fut renuersé
        presque sur la croupe du sien. Aux troisiesmes lances leurs forces
        &amp; leurs coleres renouuellerét de telle sorte, que Lipandas estant
        attaint de la foudre de Pertinax, fut long-temps qu’il n’eust sçeu
        demeurer à cheual, s’il n’eust embrassé le sien qui auoit mis la croupe
        en terre: Mais Pertinax heurté comme de cette espouuantable vague, dont
        les anciens Mattelots ont tousiours eu tant de peur, fut renuersé par
        terre auec son cheual, &amp; renuersé si furieusement qu’estant demeuré
        tout estourdy du coup, tout Marcilly se mit à faire vn grand cry de
        joye, &amp; dite qu’à ce coup le tonnerre estoit tombé. Le voylà
        cependant qui se releue, &amp; court pour preuenire Lipandas, qui ne
        voulant pas se laisser tuer son cheual entre les iambes, mit pied à
        terre, &amp; vint l’espée à la main au deuant de son ennemy. <pb n="382"/>
        Comme ils sont aux mains, iamais on n oüyt tant de bruit, ny ne veid on
        donner de plus grands coups. La honte qu’auoit Pertinax d’estre tombé,
        augmentant son orgueil, &amp; sa rage, luy fait faire des efforts ,
        contre lesquels vn autre que Lipandas eust difficilemente resisté.
        Leurs armes ne sont plus ny si luisantes, ny si adiustees qu’elles
        estoient. Icy tombe vn morceau de bouclier, là vne bande d’vn brassart:
        icy les plumes, &amp; la creste des casques, d’vn autre costé vn
        morceau du plastron: &amp; par tout, le sang se mélãt auec ces pieces
        rompuës, faisoit voir que ceux qui les portoient, n’estoient pas
        exempts de ce naufrage &amp; de cette ruyne. Vne heure estãt passée en
        la premiere chaleur de ce cõbat, il fallut bon gré malgré que les
        combattans prissent haleine. Ils se reculent de cinq ou six pas: &amp;
        s’admirans l’vn l’autre: Cheualier, dit Lipandas à son ennemy, cõmencez
        à recognoistre, puis qu’estant vaillant &amp; fort comme vous estes,
        vous ne pouuez esperer qu’vn tres-mauuais succez de vostre combat: que
        les Dieux sont contre vous, &amp; que vous auez méchamment accusé
        Amasis &amp; son conseil, de trahison, aussi bien que vous &amp; vos
        compagnons, vous estes iniustement reuoltez contre vos loix, &amp;
        vostre Souueraine. Es-tu venu icy pour me faire des remonstrances,
        respondit Pertinax, souuien toy qu’il ne t’aduiendra iamais d’en faire.
        En disant cela, il se iette sur luy, &amp; Lipandas le receuant auec la
        resolution de terminer bien-tost ce long combat, il se chargerent plus
        fort que deuant. Tout le monde auoit horreur de les voir si obstinez à
        s’entretuer, &amp; Amasis qui craignoit presque tousiours quand il
        estoit question du salut des siens ou de sa reputation, supplioit en
        son <pb n="383"/> cœur Hesus le fort que son Cheualier peust estre
        victorieux. Ses prieres furent exaucees vn peu apres; car le second
        combat ayant encore plus duré que le premier, chacun apperçeut que
        Pertinax affoibly par le nombre de ses blessures, &amp; la longueur du
        combat, ne faisoit plus qne reculer &amp; se defendre. Ce n’est pas que
        sa foiblesse l’empeschast de faire de grands efforts, mais Lipandas,
        qui sembloit estre plus fort &amp; plus leger, à mesure qu’il perdoit
        plus de sang, éuitoit les coups de son ennemy, &amp; luy en donnoit
        beaucoup qu’il ne pouuoit parer. Cette inegalité fut cause qu’en moins
        de rien Pertinax se trouua beaucoup plus blessé que son ennemy: car
        quand il fiappoit c’estoit presque tousiours vainement, &amp; quand il
        estoit frappé c’estoit tousiours iusqu’au sang. Lipandas voyãt lors la
        victoire toute asseurée, ne voulut pas la laisser perdre, c’est
        pourquoy il prend ie temps que Pertinax auoit failly vn coup de toute
        la force, &amp; prenant son espée à deux mains, luy en descharge vn
        coup si espouuantable sur le derrier de la teste, qu’ayant enfoncé le
        casque, il luy fait vne grande ouuerture, &amp; le poussant aussi tost
        le renuerse par terre: Chacun auoit les yeux attachez sur luy pour voir
        couper la teste de son ennemy, mais Lipandas se contentant de luy faire
        demander la vie, luy tenoit l’espée à la gorge, &amp; le pressoit de
        confesser tout haut sa fausse accusation. Mais c’estoit bien en vain,
        car Pertinax estoit mort, &amp; auoit emporté auec luy les deux tiers
        de l’orgueil qui estoit entre les hommes. Comme Lipandas eut cogneu
        cela, il meit vn genoüil en terre, remercie Dieu de sa victoire, &amp;
        fut iusqu’à celuy qui ra-<pb n="384"/>menoit son cheual, lequel estant veu
        libre dés l’entrée du combat, auoit gaigné les portes de Marcilly.
        Plusieurs depuis se sont estonnez pourquoy Polemas qui se mocquoit de
        sa foy &amp; de ses paroles, en auoit esté si religieux en cette
        occasion, &amp; comme il n’auoit point secouru Pertinax, &amp; en le
        secourant obligé ceux de la ville à sortir, &amp; par ce petit combat
        engageant tout le monde à vn plus grand, se seruir de son aduantage,
        luy qui auoit tréte soldats contre vn d’Amasis Mais les plus fins &amp;
        ceux qui croyoient le mieux cognoistre l’esprit de l’olemas, creurent
        que cet ambitieux ayant ialousie de quiconque l’estoit autant que luy,
        &amp; principalemente de Pertinax qui sembloit luy estre fort
        necessaire; auoit esté bien ayse de s’en défaire, &amp; perdre
        l’occasion de prendre la ville plustost que celle de ne perdre pas cét
        orgueilleux parent. Cependant Lipandas auoit esté receu de Damon, de
        Ligdamon, de Lydias &amp; des autres auec des expressions de ioye si
        grãdes &amp; si reïterees, qu’il s’estimoit le plus heureux Cheualier
        qui vescust. Ligdamon &amp; Lydias s’approchãs lors de luy pour
        l’embrasser, luy dirent à l’oreille. C’est auiourd’huy que cette
        desdaigneuse Melandre doit mettre les armes bas, &amp; supplier
        tres-humblement l’inuincible Lipandas d’agreer son seruice. Ha! mes
        chers amis, leur respondit-il, ne tenez pas cét outrageux langage, s’il
        vous plaist. La belle Melandre a des qualitez si extraordinaires, que
        ce que i’ay fait, n’est pas digne de luy faire changer de resolution.
        Ce n’est pas icy le lieu de parler, dit Damon en les interrompant, ne
        pensons pas tant à nostre ioye, braues Cheualiers, que nous <pb n="385"/>
        ne songions à celuy qui nous l’a donnée. Lipandas a perdu beaucoup de
        sang, il en perd encore, &amp; cela ne peut estre que ses blesseures ne
        soient &amp; tres-grandes &amp; tres-dangereuses. Ie ne sçay ce qui en
        est, luy repartit Lipandas, mais il me semble que ie ne suis pas si
        foible, que i’aye besoin d’estre si tost secouru. Toutesfois, allons,
        s’il vous plaist, rendre conte aux Nymphes de nostre combat, &amp;
        apres ie feray tout ce que vous aurez agreable. Damon en faisoit
        quelque difficulté: Mais Amasis qui estoit extremêment obligeante,
        &amp; qui par raison le deuoit estre extraordinairement en ce temps-là,
        descendit auec rauissement du lieu où elle estoit, &amp; emmenant toute
        sa compagnie, fut trouuer Lipandas à l’entrée de la ville. Tout le
        peuple crioit, viue la Nymphe, viue Galathée, &amp; viue l’heureux
        Cheualier, qui les a defenduës. Cette fameuse trouppe de Princesses
        &amp; de Dames de qualité, ayans rencontré Lipandas &amp; ses amis
        s’arresta, &amp; lors les Cheualiers descendans de cheual, allerent au
        deuant d’elles. Lipandas voyant Melandre auprés de Galathée auec le
        visage d’vne personne qui se resioüit du bien d’autruy, se figura que
        c’estoit du sien. Aussi en l’estat qu’il estoit, se iettant aux pieds
        des Nymphes: Mes Dames, leur dit-il, vous voyez combien vous estes
        cheres au grand Tautates, puis qu’il m’a donné la force de vous défaire
        des plus immortels ennemis que vous eussiez, &amp; rendre vostre cause
        aussi victorieuse qu’elle est iuste. Il est vray que si i’ose à de
        telles considerations adiouster les miennes particulieres, ie diray que
        si ie merite quelque sorte d’honneur <pb n="386"/> de vous auoir seruies,
        il doti s’il vous plaist, estre rendu à cette belle fille ( il dit cela
        en monstrant Melandre ) puisque m’ayant fait la faueur de m’escrire,
        &amp; m’enuoyer l’escharpe que i’ay conseruée autant qu’il m’a esté
        possible, elle y a meslé des charmes si puissans, que les armes qui
        l’õt touchée en ont esté rendus impenetrables, ou du moins celuy qui
        les portoit en a esté fait inuincibile. C’est donc à vous, ô belle
        Melandre (il fit vne action en s’addressant à elle, si pleine d’Amour
        &amp; de respect, que cette fille eust esté stupide, si elle eust esté
        sans ressentiment, ) c’est dõc à vous, dis-je, que ces grandes Nymphes
        promettent les loüanges de ce combat, &amp; pour moy qui cognoist les
        obligations que ie vous ay, &amp; qu’il ne s’est rien passé à mon
        aduantage en cecy qu’il ne vienne de vous, ie vous remercie
        publiquement de l’honneur que vous m’auez acquis, &amp; vous promets
        pour m’en acquiter, d’estre plus curieux de vostre repos que du mien,
        &amp; ne vous desobeyr en chose du monde, non pas mesme si vous me
        commandez de mourir. Peut estre que cét Amant trãsporté de sa passion
        n’eust pas si tost finy ses protestations: mais palissant tout à coup,
        il fut contraint de s’appuyer d’vne main contre terre pour se
        soustenir, &amp; les Nymphes luy voyans le visage si changé,
        s’escrierent que Lipandas se mouroit. Que ne peut point vn bon naturel
        quand outre l’inclinatiõ, quelque foible qu’elle soit, il est poussé
        par le deuoir &amp; par la raison. Melandre à ce cry que Lipandas se
        mouroit, pensa mourir elle-mesme; &amp; si Galathée ne l’eust retenuë,
        sans doute elle fust tombée de son haut. De crainte que son mal
        n’augmentast celuy de Lipandas, Gala-<pb n="387"/>thée la fit mettre dans
        son chariot, encore qu’elle y resistast, &amp; de là la fit conduire au
        Chasteau. Lipandas cependant fut emporté dans vne chaire chez Ligdamon,
        &amp; pensé auec tant de soin &amp; d’affection, qu’apres que les Mires
        eurét sondé toutes ses blesseures, ils rapporterent aux Nymphes que ce
        Cheualier ne couroit aucune fortune, &amp; que la perte du sang estoit
        ce qu’il y auoit de plus dãgereux en son mal. Cela resiouït tout le
        monde, &amp; le grand Druyde ayant assemblé tous ceux qu’il auoit sous
        luy, furét au Temple faire vn sacrifice en action de graces à Hesus le
        fort, Bellenus, &amp; Taramis, le grãd Tautates. Melandre auoit esté
        portée en la chambre mesme de la Nymphe, où elle arriua aussi tost auec
        Rosanire, Daphnide, Madonte, Leonide, Syluie, &amp; plusieurs autres.
        Elle s’estoit remise pour ne point démentir l’opinion qu’elle vouloit
        qu’on eust d’elle, &amp; se leuãt dés qu’on ouurit la porte se trouua à
        l’entrée de la Nymphe. Que direz vous Madame, luy dit-elle, de mon
        inciuilité: mais ie vous jure que ie suis si peureuse, que ie ne
        scaurois voir de sang sans m’efuanoüir. Cela n’est pas beau à dire pour
        vne fille qui s’est battuë tant de fois, luy respondit Galathée: mais
        ie vous excuse: &amp; vous ne meriteriez pas de l’estre, si vous
        eussiez moins fait que nous ne vous auons veu faire. Ha! Madame, reprit
        Melandre, ne me reprochez point mes folies, si i’eusse esté plus
        vaillante que ie n’estois quand ie me battis contre Lipandas, ie
        l’aurois possible tué, &amp; il n’eust pas fait pour vostre seruice le
        combat d’où il est si heureusemét sorty. Ainsi vous voyez que vous ne
        deuez gueres moins à ma foiblesse, qu’à la valeur <pb n="388"/> de
        Lipandas. Rosanire qui auoit, comme vous auez appris, de tres rares
        qualitez, s’estonna de ce que disoit Galathée, &amp; oyant la response
        de Melandre: Il semble, leur dit-elle, à vous oüyr parler, que la belle
        Melandre se soit autresfois battuë. Quoy! Madame, luy dit la Nymphe,
        vous n’auez pas sçeu qu’elle s’est battuë deux fois, &amp; qui plus est
        contre Lipandas? Sans mentir vous auez esté priuée d’vn tres-grand
        contentement: mais pour ne vous le point retarder, entrez s’il vous
        plaist dans ce cabinet auec Daphnide &amp; Madonte, &amp; cette belle
        fille &amp; moy vous suiurõs, afin qu’encore vne fois on ne nous
        interrompe point en vn mesme sujet. Là, en attendant le souper, elle
        vous contera la plus hardie resolution dont vous ouïstes iamais parler.
        Ces Dames estãs entrées dans ce cabinet, Melandre qui estoit bien ayse
        de mal-traitter Lipandas, afin d’oster l’opinion qu’elle l’aymast, se
        mit à dire son histoire. Tandis Leonide &amp; Syluie estans demeurées
        auec Silere, Circeine, Palinice, Florice, Carlis &amp; plusieurs autres
        Dames, les entretenoient dans la chambre de Galathée, de diuerses
        choses touchant Lipandas &amp; Melandre. Amasis d’vn autre costé estoit
        lors auec Clidamant, qui ne cessoit d’admirer la valeur de Lipandas,
        &amp; disoit tout haut deuant Alcidon, qu’il ne falloit rien craindre
        puisque la Nymphe auoit de tels Cheualiers, &amp; qu’en dépit de toutes
        les forces de Polemas, &amp; mesme du Roy son pere, il feroit leuer le
        siege, aussi-tost qu’il auroit receu des nouuelles du Prince Sigismond
        son frere, ou de la Reyne Argire. Damon,Ligdamon, &amp; Lydias
        arriuerent auec <pb n="389"/> trente ou quarante Cheualiers, tant
        Bourguignons, que Sebusiens, &amp; redoublant la ioye &amp;
        l’admiration, par les heureuses esperances de la santé de Lipandas,
        diuertirent la Nymphe &amp; le Prince du conseil qu’ils vouloient
        prendre auec Alcidon. Le grand Druyde mettant le comble à ceste
        generale resioüissance, vint auec vn visage plus gay que de coustume,
        dire à la Nymphe, que depuis la ceremonie du Cloud, il n’auoit esté
        fait Sacrifice où les entrailles des victimes se fussent trouuées
        vermeilles &amp; entieres comme en celles qui venoient d’estre
        immolées. Esperons tout des Dieux continua-t’il, &amp; soyons asseuree
        que dans peu de temps le grand Tautates fera veoir qu’il n’est ny
        insensible, ny endormy, comme se figurent les meschans. Ie preuoy desia
        que bientost d’extrêmes consolations nous doiuent arriuer. Le Druyde en
        disant cela sembloit estre possedé d’vn autre esprit que du sien: Aussi
        la Nymphe prenant la parole: Mon Pere, luy dit-elle, ie reçoy ce
        presage, &amp; vouë vn Temple à Tautates liberateur, s’il daigne nous
        retirer des mains de nos ennemis. En semblables discours le reste du
        iour passa, &amp; la Nymphe estant aduertie qu’on auoit couuert, fut
        querir la Princesse Rosanire, auec Galatée, &amp; retint toutes les
        Dames à souper. Il est bien raisonnable, leur dit-elle, que parmy des
        iours &amp; des sepmaines d’ennuis que vous auez pour moy, i’essaye à
        vous donner vne heure ou deux de plaisir. Mais il est bien difficile
        qu’on puisse disposer du temps, quelque grand Monarque que l’on soit,
        quand on a des ennemis sur les bras. Ceste bonne compagnie n’auoit pas
        <pb n="390"/> à moitié soupé, que par la ville elle oüyt vn grand tumulte,
        &amp; incontinent apres on vint iusques dãs le Chasteau crier aux
        armes, &amp; que l’ennemy estoit desia dans le fossé. Il ne faut point
        dire auec quelle diligence le Prince Clidamant, Alcidon, Damon, &amp;
        tout le reste des Cheualiers sortirent de table pour secourir la ville,
        &amp; repousser l’ennemy. La nuict estoit fort obscure, &amp; le peuple
        se faisant aussi peur que ses ennemis mesmes, couroit par les ruës,
        sans faire autre chose que se desesperer, &amp; troubler les gens de
        guerre. La presence de Clidamant leur imposa silence: Il commanda que
        par toutes les ruës l’on allumast des feux, &amp; que personne ne
        sortist de son quartier. Cependant Damon s’estoit armé de toutes
        pieces, &amp; auec trois cens hommes de traict, &amp; quelque cent
        Solduriers, estoit allé où le combat se commençoit. Il veid ietter dans
        le fossé trois Tortuës l’vne sur l’autre, &amp; des soldats auec des
        eschelles passer dessus pour gaigner le pied de la muraille; mais tout
        cela si froidement, qu’il n’y auoit rien à craindre. que les
        intelligences, &amp; la commodité de la nuict. Il n’y auoit soldat des
        siens qui n’eust vn flambeau, ou qui, pour estre auprés des grands
        feux, ne peust voir ce qu’il deuoit faire, &amp; ce que faisoit
        l’ennemy. Ils ietterent des feux d’artifice sur les clayes &amp; les
        tortuës, qui seruoient de ponts à ceux qui venoient planter leurs
        eschelles contre la muraille, &amp; trois ou quatre heures durant ne
        firent que renuerser &amp; eschelles &amp; ceux qui estoient dessus,
        dans le fossé parmy les flâmes &amp; le sang de leurs compagnons. Cét
        assaut ne fut pas violent à comparai-<pb n="391"/>son des premiers: mais il
        fut plus opinastré, pource que Polemas ne s’en seruant que pour
        commencer la mine qu’il auoit resoluë auec Meronthe, il ne fit retirer
        ses gens qui ne fust iour. Ceux de la ville qui ne sçauoient pas sa
        volonté, se defendoient auec le courage de personnes qui ne vouloient
        pas se rendre, &amp; faisoient vn tel carnage de ceux qui montoient vn
        peu trop haut, qu’il n’y en auoit guere qui allassent monstrer leur nez
        entre les creneaux de la muraille. Durant tout cecy, Polemas faisoit
        trauailler à vne tranchée, auec laquelle de son camp on pouuoit aller à
        couuert iusqu’à l’emboucheure de sa mine. Il mit en execution ce qu il
        auoit concerté auec le traistre Meronthe par son fils: &amp; ayant pris
        auec son quadran l’alignement de la maison de Meronthe, fit ouurir la
        terre &amp; creuser auec vne telle diligence, qu’au poinct du iour les
        pionniers estoient desia sous le fossé. Polemas fit retirer ses gens
        auec la nuict, &amp; s’estant fait porter le roolle des compagnies,
        trouua que de gayeté de cœur ( il est vray que c’estoit pour amuser
        &amp; lasser ceux de la ville ) il auoit perdu plus de deux cens
        hommes, sans conter ceux qui conduisoient les machines, qui auoient
        esté enueloppez dans leur ruïne. Il alloit se mettre au lict, quãd le
        fils de Meronthe luy fit la reuerence, &amp; luy baisa les mains de la
        part de son pere. Ha! mon grand amy, luy dit-il, vous soyez le bien
        venu. Il y a long temps que ie n’ay point oüy de vos nouuelles. Comme
        se porte mon amy? Seigneur, luy respõdit ce bon corrompu, il y a plus
        de quinze iours que pour vous aduertir de ce que nous auons faict,
        i’essaye toutes les nuicts de sortir, &amp; <pb n="392"/> gaigner vostre
        camp: mais le guet est si exact dans la ville, &amp; les rondes sont si
        souuent reïterées, qu’il ne m’a pas esté possible de m’acquiter de ce
        que nous vous deuons mon pere &amp; moy. Comme il eut dit cela, il luy
        apprit la subtilité auec laquelle Meronthe auoit esbloüy les yeux du
        grand Druyde, &amp; trouué le moyen de trauailler à la mine sans estre
        soupçonné. Que presque toutes les maisons de la ville auoient esté
        fouïllées, &amp; que la sienne seule auoit esté exemptée. Qu’Amasis luy
        promettoit monts &amp; merueilles, &amp; dans peu de iours le deuoit
        mettre de son Conseil. Cependant, continua-t’il, Seigneur, nous ne
        som-pas demeurez les bras croisez, desia vne de nos caues est pleine de
        la terre que nous auons tirée, &amp; le puits, dont ie vous ay parlé,
        le sera bien-tost: mais nous ne faisons rien qu’en nous conduisans auec
        le quadran que i’ay porté de vostre part à mon pere. Ie suis bien
        trompé, ou nous sommes mes desia au deçà des murailles de la ville:
        mais si vous ne vous hastez de faire aduancer l’ouurage de vostre
        costé, nous ne pourrons plus rien faire, pource que bien-tost nous
        n’aurons plus de place à mettre la terre. Polemas l’embrassant par
        cette seule maxime qui force vn ambitieux à faire le chien-couchant
        deuant les gueux &amp; les crocheteurs, luy respondit qu’il n’auroit
        iamais le moyé de recognoistre dignement les obligations qu’il auoit au
        pere &amp; au fils: mais qu’au moins deuoiét-ils se promettre qu’ils
        auroient auprés de luy telle fortune qu’ils pourroient choisir. Au
        reste, continua-t’il, i’ay songé à nostre entreprise, &amp; n’ay faict
        donner ceste nuict l’assaut que vous auez veu <pb n="393"/> que pour
        tromper nos ennemis, &amp; trauailler auec plus de seureté pour vous:
        Et, si ie ne suis fort ignorant, i’ay dressé mon quadran moy-mesme, de
        sorte qu’indubitablement nous-nous rencontrerons, ou vous y auez
        manqué. Mais afin que nous-nous redressions, si cela est, la nuict qui
        vient nous irons ensemble recognoistre les lieux, &amp; par le flambeau
        qui sera sur vostre maison, conduirons, l’vn &amp; l’autre, nostre
        ouurage. Ce garçon luy dit à l’oreille, que son pere luy donnoit aduis
        qu’aysément il pouuoit se rendre maistre du Chasteau, qu’il y auoit vne
        casematte abandonnée au pied du fossé, qui conduisoit dans les caues,
        &amp; au dessus vne petite court où personne n’alloit, que s’il le
        trouuoit à propos, il deuoit tenter cette treprise, &amp; qu’aussi bien
        il ne deuoit donner aucun repos aux assiegez, pource qu’il estoit
        tres-certain que bien-tost ils esperoient vn grand secours. Polemas
        receut cét aduis, &amp; ayant enuoyé querir Listandre, il luy commanda
        d’aller recognoistre le lieu qui luy auoit esté remarqué par le fils de
        Meronthe, &amp; iuger s’il y auoit apparence qu’il peûst estre
        eschellé. Le fils de Meronthe fut logé dans la tente de Polemas, &amp;
        demeura caché tout le iour. Ceux de la ville ayans veu leurs ennemis
        retirez, en auoient faict de mesme; &amp; apres les Sacrifices de
        remerciement, qui n’estoient iamais oubliez, se furent reposer. Mais
        les Dames principalement, qui toute la nuict ayans esté en alarme &amp;
        en prieres, n’auoient pas mesme songé à dormir. Damon se coucha vne
        heure seulement tout habillè, &amp; pource qu’il auoit la garde des
        portes &amp; des murailles, il fut <pb n="394"/> faire le tour de la ville
        deuant que de se mettre à table, &amp; ne voyant rien qu’en bon estat,
        alla trouuer le Prince Clidamant au Chasteau. Ce Prince estoit sur vne
        terrasse fort haute, &amp; consideroit les nouuelles tranchées qui la
        nuict precedente auoient esté faites par les assiegeans. Amasis &amp;
        le grand Druyde estoient auec luy, &amp; chacun d’eux en iugeans comme
        il le croyoit, ne faisoit que s’esloigner de la verité, tant plus il en
        recherchoit des raisons secrettes &amp; cachées. Damon leur rendit
        compte &amp; des murailles, &amp; des blessez, qui estoient en fort
        petit nombre, &amp; leur dit que parmy eux il n’y auoit pas vn Chef, ny
        vn Cheualier de remarque qui le fust. Cela consola la Nymphe: Et
        Clidamant à qui ceste tranchée estoit fort suspecte, demanda à Damon
        s’il ne l’auoit pas remarquée? Damon auoit l’esprit ailleurs, &amp;
        regardoit si attentiuement quelque chose, que le Prince luy fit trois
        fois ceste demande auant que de le faire respondre. Damon reuenant à
        soy, le supplia tres-humblemét de ne point prendre garde à l’action
        qu’il auoit faite, &amp; qu’il la trouueroit tres-juste lors qu’il en
        auroit sçeu la cause. Mais, Seigneur, luy dit-il, pour ceste tranchée,
        ie pense que c’est que Polemas veut gagner le pied de la muraille, pour
        faire ioüer quelque mine, &amp; en abatre vn pan par ceste inuention,
        depuis peu pratiquée par les Romains, &amp; les Gaulois. Laquelle
        est-ce? Dit Clidamãt; car i’en ay apris de quatre sortes en mes
        voyages, &amp; en ay moy-mesme pratiqué de trois sortes fort
        heureusement dans les armées de Gondebaut? Celle dont ie veux parler,
        respondit Damon, est appellée parmy nous Piege. On <pb n="395"/> creuse la
        terre, &amp; à mesure qu’on oste les pietre des fondetene d’vn mur, on
        l’appuye sur des pieces de bois: &amp; quand on en a fait assez pour
        auoir vne breiche raisonnable, ou emplit toute la mine de fagots, de
        paille, de soufre, de bitume, &amp; d’autres matieres combustibles, qui
        peu à peu venans à s’enflammer, bruslent les pieux qui soustiennent
        l’edifice, &amp; lors qu’ils viennent à manquer, il faut de necessité
        que la muraille tombe. Clidamant l’arresta à ce mot, &amp; luy dit que
        luy-mesme auoit mis ceste mine en execution, &amp; qu’elle estoit
        tousiours infallible. Qu’il falloit mettre vne seutinelle sur ceste
        terrasse, pour veoir, s’il estoit possible, qui alloit &amp; venoit
        dans ceste tranchée. Seigneur, luy dit lors Damon, &amp; vous, Madame,
        regardez là bas du costé du torrent, &amp; voyez vne petite court, qui
        est au pied de ceste tour quarrée: Il faut bien dire que vostre cause
        est grandement soustenuë par les Dieux, puisque vos ennemis, &amp;
        particulierement Polemas, qui doit cognoistre tout vostre Chasteau
        iusqu’aux fondetene, ne l’a point surpris depuis qu’il est deuant, par
        ce costé là. Voyez-le, s’il vous plaist, sage Adamas, &amp; le
        considerez. Ie veux perdre l’honneur, si ie ne fais monter tant
        d’hommes que ie voudray par là, &amp; les feray descendre dans ceste
        court auant que qui que ce soit en puisse estre aduerty. De là vous
        voyez auec quelle facilité on peut gagner ces deux tours, &amp; par
        consequent se rendre maistre de ceste place. Clidamant escoutoit Damon
        auec autant d’attention que faisoient la Nymphe &amp; le Druyde, &amp;
        ioignans les mains, &amp; leuans les yeux en haut, comme pour rendre
        <pb n="396"/> graces à Dieu du soin &amp; de la protection qu’en cela il
        leur auoit tesmoignée pour la defense de leurs vies &amp; de l’Estat
        des Segusiens. Mais Clidamant qui iugeoit l’importance de cette
        descouuerte: Madame, dit-il, vous auez vn tres-grand sujet de
        remercier Tautates, d’auoir caché cét endroit à la cognoissance de
        Polemas: Mais si iusqu’icy il nous a luy seul conseruez, ce n’est pas
        à dire qu’il se soit obligé à le faire eternellement. On peut dire que
        Damon, Madame, vous sauue, peut-estre, auiourd’huy la vie &amp; le
        Sceptre. Allons, s’il vous plaist, voir ce lieu de prés, &amp; sans en
        aduertir personne, essayons d’y mettre ordre. Cela dit ils descendirent
        ensemble, &amp; Amasis ne sçachant elle-mesme par où il falloit entre
        dans cette petite court, enuoya querir le Capitaine du Chasteau, qui ne
        peût iamais comprendre ce qu’elle luy demandoit, qu’il n’eust monté sur
        la terrasse. Madame, luy dit-il, comme il fut reuenu, ie vous supplie
        tres-humblement de me pardonner, depuis que i’ay l’honneur de vous
        seruir ceans, ie n’auois point encore veu ce lieu là. Ie vay appeller
        le Concierge, &amp; prendre les clefs pour vous y mener. Le Concierge
        venu auec vn gros paquet de clefs, les mena tous par des degrez
        desrobez &amp; de petites chambres où il sembloit qu’on n’eust iamais
        logé. En fin apres auoir trauersé toute vne tour, il se trouua à la
        porte par où on entroit en cette place si cachée: mais quand il fut
        question de l’ouurir, la clef ne se trouua point, &amp; la serrure
        paroissoit si enroüillée, qu’il estoit facile à iuger que le Concierge
        luy-mesme ne l’auoit iamais ouuerte. Il fallut courir au Ser-<pb n="397"/>rurier, qui apres vn
        grand temps mit la serrure dedans, &amp; ouurit
        cette porte fatale, qui, sans Damon deuoit receuoir l’ennemy, &amp; luy
        donner passage pour mettre le Chasteau &amp; la ville à feu &amp; à
        sang: Car ce lieu estoit celuy-là mesme que Meronthe auoit recogneu,
        &amp; que par son fils il auoit descouuert à Polemas. Il eust peû tenir
        quelque cinquante personnes dans cette court, où l’herbe estoit si
        haute, que de peur d’inconuenient Clidamant &amp; le grand Druyde, ne
        iugerent pas à propos que la Nymphe entrast. On enuoya querir des
        manneuures, qui en moins de deux heures auoient arraché &amp; buissons
        &amp; herbes, &amp; tué tout ce qui se trouua de crapaux, de
        couleuures, &amp; d’autres semblables bestes que produisent les lieux
        humides &amp; abandonnez. La place nette, on fit descendre les hommes
        par vn degré qui auoit esté trouué sous vn tas de pierres &amp;
        d’ordures. Ils décomblerent peu à peu ce passage, &amp; se virent dans
        vne caue, qui par deux ou trois fentes auoient iour sur le torrent.
        Aussi-tost qu’ils y eurent bien nettoyé, Damon y descendit, &amp; y fit
        allumer vn grand feu pour en chasser l’humidité &amp; le mauuais air.
        Comme cela fut faict, Clidamant &amp; Adamas y arriuerent, qui tous
        d’vne voix confesserent qu’il n’auoit rien facile à surprendre, comme
        iusqu’alors auoit esté le Chasteau. Ils resolurent entre eux, que ce
        qui leur auoit pensé estre cause d’vne tres-funeste aduenture, leur
        feroit desormais vn grand aduantage contre l’ennemy. C’est qu’ils
        pretendoient faire vne porte à fleur de terre, &amp; si l’occasion s’en
        presentoit, faire de tres-secrettes sorties par là, <pb n="398"/> pour
        surprendre les assiegeans. Cependant ils allerent trouuer la Nymphe en
        sa chambre, &amp; apres l’auoir aduertie, luy conseillerent de choisir
        entre ses Cheualiers quelqu’vn dont elle fust tres-asseurée, afin
        qu’auec vne compagnie de gens de traict, il fust mis en garde iour
        &amp; nuict dans ce lieu nouuellement descouuert. Amasis leur demanda
        si cela estoit de telle importance, qu’il fallust auec vne grande
        fidelité vne extraordinaire valeur. Non, non, Madame, luy respondit
        Clidamant, il n’y faut point des Damons, des Lipandas, ny d’autres
        semblables: Pourueu que celuy que vous y mettrez ne soit pas tout à
        faict sans courage, &amp; qu’il ait beaucoup d’affection à vostre
        seruice, il peut respondre de la place: Et d’ailleurs Damon qui a eu
        le iugement de preuoir le mal, aura bien la force de le destourner.
        Cela estant, dit la Nymphe, il ne faut point en prendre d’autre que
        celuy qui a desia ceste charge, c’est Tansille, (ainsi estoit nommé le
        Capitaine du Chasteau) il me sert auec excez d’affection, &amp; a rendu
        d’assez bonnes preuues de son courage pour estre estimé soldat.
        Vrayement, Madame, reprit Adamas, vous ne pouuiez mieux choisir: Ie ne
        vis iamais Soldurier plus attaché d’affection à celuy qu’il fait
        profession d’aymer vif &amp; mort, que Tansille l’est à vostre seruice.
        Il ne me parle de vous que la larme à l’œil: &amp;, s’il en estoit
        creu, il y a long-temps qu’il auroit executé ce que l’imprudent, mais
        tres-fidele Cindonax, a faict pour vostre seruice. A propos de
        Cindonax, mon Pere, repartit la Nymphe, dites-m’en clairement, si vous
        le sçauez, ce qui en est: car iusques icy ie n’en <pb n="399"/> ay oüy
        parler que confusément. Adamas, pendant qu’on auoit enuoyé querir
        Tansille, conta à la Nymphe, non seulement ce qu’il auoit oüy la nuict
        mesme qu’il fut chez Meronthe, mais tout ce que vous auez leu qu’auoit
        fait Cindonax. Sans mentir, dit la Nymphe, rauie de cét acte d’extreme
        generosité, cét exemple ne demeurera pas enseuely. Ie vous prie, mon
        Pere, que vous sçachiez à qui appartient Cindonax, ie veux cognoistre
        ses parens, &amp; les aymer: &amp; feray, si ie puis voir la fin de ce
        siege, mettre vn grand tableau dans le Temple de Tautates liberateur,
        où toute ceste histoire sera representée, afin que ce soit vn
        aduertissement à la posterité de ne cesser iamais de le loüer
        &amp; le suiure. La Nymphe acheuoit ceste promesse, quand Tansille
        arriua. Elle ne luy tint autre langage, sinon, que pour luy monstrer
        qu’elle n’estoit en doute ny de son courage, ny de sa fidelité, elle
        luy vouloit fier vne des plus importantes pieces de la ville. Ce bon
        Cheualier pleuroit de ioye de se voir en si bonne opinion auprés de sa
        Dame: aussi ne pouuant presque luy respondre de trop d’affection, il ne
        luy sçeut dire autre chose, sinon, qu’elle cognoistroit que quelque
        grand que fust l’honneur qu’elle luy faisoit, il essayeroit au peril de
        sa vie de s’en rendre digne. Ie le croy, continua la Nymphe, c’est
        pourquoy faites ce que le Prince &amp; Damon vous diront. Elle laissa
        Tansille, apres luy auoir ainsi parlé, &amp; pour se diuertir alla
        trouuer la Princesse Rosanire &amp; Galathée, qui pour se recompenser de
        la mauuaise nuict qu’elles auoient passées, ne faisoient que de se
        leuer. Aussi tost que Clidamant fut en son logis, il pria Damon de faire
        venir <pb n="400"/> cinquante de ses hommes, les meilleurs &amp; les plus
        affectionnez. Damon alla aux corps-de-gardes, &amp; aux maisons des
        particuliers, où l’infanterie estoit logée: &amp; ayant luy-mesme
        choisy son monde, les fit armer, &amp; commanda à vn Centenier de les
        conduire dans la court du Chasteau. Bien à peine y estoient-ils, que le
        Prince &amp; Damon leur parlerent l’vn apres l’autre, &amp; les
        remirent entre les mains de Tansille pour les commander: A la charge,
        dit tout haut le Prince, que pource qu’ils doiuent se resoudre à vn peu
        plus de fatigues que leurs compagnons, ils auront double paye, &amp;
        asseurance d’estre recompensez s’ils seruent bien. Il n’y en eut pas vn
        à qui l’espoir du gain ne fist promettre merueilles. Aussi furent-ils
        fort gayement se loger dans la caue, dont ils firent leur
        corps-de-garde, &amp; dans la petite court, où ils laisserent vne
        partie de leurs armes. Le Soleil estoit couché quand tout cela fut
        fait. Damon vint veoir sa nouuelle garnison, &amp; ne les voulans pas
        laisser dans ceste caue, leur donna les deux chambres basses de la tour,
        par laquelle on passoit pour aller à eux, afin qu’ils y mangeassent
        &amp; y dormissent: &amp; vne petite au dessus pour Tansille, quand il
        voudroit y coucher. Cependant Polemas estoit auec Listandre, qui apres
        qu’il eut recogneu l’endroit dont il luy auoit parlé; venoit luy en
        rendre compte. Seigneur, luy dit-il, vostre aduis est si bon, &amp; le
        lieu si aysé à gaigner sans estre descouuerts, qu’il faut que tout ce
        que nous sommes auec vous, ayons eu iusques icy les yeux fermez, de
        n’auoir point apperçeu cét aduantage. Certes si i’en suis
        creû, vous ne differerez point cette entreprise, <pb n="401"/> &amp; dés
        qu’il sera nuict ferez approcher vos gens auec des eschelles &amp; des
        terebres. Les trois autres confidens de Polemas furent appellez pour
        estre du Conseil, &amp; apres auoir sçeu l’intention de leur Chef,
        l’approuuerent, auec promesse qu’à ce coup la ville estoit à luy. La
        nuict estant venuë durant que Listandre &amp; Ligonias faisoient
        preparer toutes choses, &amp; que Peledonthe choisissoit auec Argonide
        les plus determinez soldats de leurs troupes pour executer
        l’entreprise. Polemas lors fit venir le fils de Meronthe, &amp; luy
        dit, qu’il vouloit luy faire voir le commencement de sa mine, pour la
        continuer en toute diligence, en cas qu’ils manquassent à l’entreprise
        qu’ils auoient sur le Chasteau. Comme ils furent dans les tranchees, il
        estoit toute nuict, &amp; ceste obscurité empeschoit que ce traistre ne
        pût faire vne asseurée conjecture du lieu où estoit la maison de son
        pere: mais comme il sortit de la mine auec Polemas, il apperçeut sur
        le haut d’vne cheminée vne clairté, il s’arresta pour la considerer,
        &amp; en fin ne doutant plus de ce que c’estoit: Seigneur, luy dit-il,
        mone pere trauaille, en voyla le signal qu’il vous donne: c’est à
        ceste heure que vous pouuez iuger si vostre mine &amp; la nostre se
        rencontreront. Polemas ayant dressé son quadran qu’il auoit enuoyé
        querir, &amp; par la veuë iugeant de la distance des lieux, trouua tout
        bien commencé, &amp; dit seulement au jeune Meronthe, qu’il feroit
        monter sa mine du costé de Montverdun, &amp; qu’il en fist de mesme
        s’il en auoit le moyen. Seigneur, luy respodit-il, ny mon pere, ny moy,
        ne vous manquerons en chose du monde, &amp; pour ne retarder icy,
        <pb n="402"/> que le moins qu’il me sera possible, c’est que ceste nuict
        mesme, ou i’entreray auec vos gens dans le Chasteau, s’ils ne sont point
        descouuerts, &amp; la mine sera acheuée par consequent: ou s’ils le
        sont, ie me mettray parmy ceux qui sortiront de la ville, &amp; y
        rentreray des premiers. Polemas ayant trouué l’expedient du fils digne
        de la nourriture du pere, luy fit vn grand present, &amp; continua de
        luy promettre des montagnes d’or, apres qu’il se seroit fait Comte des
        Segusiens. Peledonthe voyant la nuict fort aduancée, &amp; que tout
        estoit en vn profond silence, creut qu’il estoit temps de ne plus
        retarder l’execution de ce hardy dessein. Il en aduertit Polemas, qu le
        fit partir à l’heure mesme, &amp; luy enjoignit de marcher tousiours
        par des chemins couuerts. Il fit faire, à cinq cens hommes qu’il menoit
        avec luy, plus de trois mille, au lieu d’vn demy mille qu’il y auoit à
        faire en allant par le droit chemin. Ces soldats estoient bien armez,
        &amp; outre cela chargez d’eschelles &amp; de feux d’artifice. Cela
        estoit cause qu’ils marchoient fort lentement: toutefois en eux heures
        ils se trouuerent au bord du torrent, &amp; se separerent selon que
        Peledonthe l’ordonnoit. Polemas luy auoit promis d’estre aussi-tost que
        luy, &amp; en cas de necessité le soustenir auec vn gros de mille cheuaux.</p>
        <p>Voyla donc toutes choses prestes, &amp; Marcilly sur le bord du
        precipice: Mais Tansille qui ne dormoit pas, &amp; qui faisoit la
        sentinelle plustost que le Capitaine, au moindre petit bruit qu’il
        oüyt, fit esteindre tout le feu qui estoit dans les chambres de ses
        soldats, &amp; cacher leurs lampes sous <pb n="403"/> de boisseaux. Il meit
        donc l’oreille contre la muraille de la casemate, oüyt attacher vne
        eschelle, &amp; puis vne autre, iusques à six ou sept. Il sort
        aussi-tost sans faire bruit, &amp; alla dire à ses compagnons, que les
        ennemis estoient au pied de la muraille, &amp; que sans doute ils
        auoient resolu de surprendre le Chasteau. Mes compagnons, dit-il, c’est
        ceste nuict que nous deuons tesmoigner si ce que nous auons promis est
        vray, ou faux, &amp; par de bonnes actions nous acquerir vne renommée
        eternelle. Il nous faut coucher à l’entrée de la caue &amp; de nos
        chambres, &amp; tuer quiconque descendra. Bien à peine auoit-il dit ce
        peu de mots, qu’au trauers de l’obscurité ils aperçeurent ie ne sçay
        quoy encore de plus noir sur la muraille. Ils prirent tous à la main vn
        grand poignard, qu’ils appelloient misericorde, &amp; se couchent le
        ventre contre terre. Aussi-tost ils oüyrent tomber vne eschelle iusqu’à
        terre, &amp; en mesme temps vn soldat descendre. L’entrée de la caue
        estoit vis à vis de la place, où il mit le pied en quitttant [sic!]
        l’eschelle: vn soldat qui n’estoit couché qu’à trois pas de luy, se
        leua, &amp; le iette la teste la premiere dans ceste caue, où deux
        autres luy mettant le pied sur la gorge, luy donnerent cent coups de
        poignard. Celuy-cy n’auoit fait nul bruit, pource qu’il n’auoit peu,
        c’est pourquoy vn second le suiuit, qui tombant au mesme piege receut
        le mesme traittement. Ainsi iusques à huict ou dix, ces resolus soldats
        ne cesserent de tuer. Mais Tansille ayant peur que le nombre croissant,
        ils ne peussent les repousser, il commanda à son Lieutenant d’aller
        diligemment aduertir <pb n="404"/> Damon de l’entreprise de Polemas, &amp;
        l’asseurer que s’il vouloit sortir, il ne pouuoit que faire vn grand
        carnage de ces gens surpris &amp; separez. Damon sçachant cela, ne
        sçauoit que dire pour monstrer son estonnement. Il s’arma aussi-tost,
        &amp; va aduertir le Prince, qui vint iusques à la petite court, &amp;
        oüyt le bruit que faisoient ses soldats en tuant. L’estonnement qu’il
        en eust ne fut pas moins extrême que celuy qu’auoit eu Damon: mais ce
        qui le rauissoit beaucoup plus, estoit l’assistance visible de Dieu,
        qui le iour mesme que Polemas deuoit surprendre ceste place, auoit mis
        entre leurs mains les moyens d’y resister, &amp; leur auoit, par
        maniere de dire, fait toucher au doigt, &amp; veoir à l’œil le dessein
        de l’ennemy, &amp; par la preuoyance de Damon, tirer vn grand aduantage
        de leur propre foiblesse. Il n’osa parler de peur d’estre écouté: mais
        faisant couler iusqu’à cent Solduriers dans la tour, pour seruir &amp;
        soustenir ceux de Tansille, il courut viste aux armes, &amp; trouuant
        desia toutes les compagnies prestes à sortir, voulut estre de la
        partie. Mais le grand Druyde qui auoit esté aduerty de ce qui se
        passoit, apres auoir voüé dix Taureaux indomptez à Hesus le fort, pour
        la conseruation de la ville, &amp; laissé le corps des Druydes,
        Eubages, &amp; Vacies en prieres, fut en la place d’armes, &amp; y fut
        à temps pour empescher que le Prince n’allast courre fortune hors des
        murailles. Seigneur, luy dit-il, ne vous lasserez-vous point de nous
        donner des alarmes, &amp; executer vous mesme ce que vous pouuez faire
        reüssir par autruy? Tandis que vous serez dehors auec tous ces
        <pb n="405"/> Cheualiers, ausquels nous pouuons dire, qu’est toute nostre
        force, s’il arriue des affaires à la ville, qui sera pour y mettre
        ordre, &amp; faire les commandemens necessaires? Laissez-donc, au nom
        de Dieu, à ces vaillans Cheualiers l’honneur qu’il ya [sic!] à gaigner
        hors de la ville, &amp; reseruez-vous, s’il vous plaist, celuy qu’en la
        seule defense de nos murs, de nos maisons, &amp; de nos Dieux
        domestiques, vous pouuez acquerir. Alcidon &amp; Damon, ayans adjousté
        leurs prieres &amp; leurs raisons à celle d’Adamas, le Prince vn peu
        picqué, leur dit: Bien, Messieurs, puis qu’il vous plaist, ie demeureray
        icy les bras en croix, pendant que vous aurez l’espée à la main.
        I’obeys à la necessité de ma charge: mais souuenez-vous que dans peu
        de temps, ou ie m’en defferay, ou auray la permission de me trouuer,
        comme les autres, où la gloire m’appelle, &amp; mon humeur me conuie.
        En disant cela il les quitta, &amp; faisant en ceste occasion la charge
        de Damon, voulut respondre des portes &amp; des murailles. Voyla donc
        Alcidon, Damon, Ligdamon, Lydias, Merindor, Periandre, Lucindor,
        Sileine, Cerinte, Alcandre, Amilcar, Clorian, Belisart, &amp; quelques
        autres, à la teste de cent cinquante cheuaux. Comme ils furent hors des
        portes ils enuoyerent leurs coureurs, qui en ceste sortie furent si
        heureux, qu’ils surprirent les sentinelles perduës de Polemas, &amp;
        leur couperent la gorge. Cela fait ils viennent rejoindre leur gros,
        &amp; apprennent à Alcidon &amp; Damon ce qui leur estoit arriué. En
        mesme temps Damon met pied à terre auec Ligdamon, Lydias, &amp; douze
        autres <pb n="406"/> Cheualiers, &amp; fait passer douze compagnies de gens
        de traict deuant leur gros de Caualerie, pour aller surprendre l’ennemy: Et
        Alcidon, auec les autres, demeura pour les soustenir en temps
        &amp; lieu. Bien à peine auoient-ils, auec le plus grand silence qui
        pouuoit estre gardé, fait cent pas, qu’ils oüyrent le bourdonnement des
        ennemis. Ils mettent tous l’espée à la main, &amp; iugeans qu’il estoit
        inutile de se seruir des traits, vindrent fondre sur eux auec
        des cris extraordinaires pour leur donner l’alarme plus chaude. Ces
        gens surpris, se sentirent tuez plustost qu’ils
        n’eussent creu qu’ils auoient sujet de craindre. On n’entend autre
        chose que, Tuë, tuë, &amp; tant d’vne part que d’autre, les clameurs de
        ceux qui estoient tuez, iointes aux menaces de ceux qui tuoient. Ce
        combat fut opiniastré sur la fin, pource que Peledonthe s’estant
        recognu, &amp; ayant rallié deux ou trois cens des siens, les mena
        iusqu’à trois fois au combat. Mais il n’auoit point de Damons, de
        Lydias, de Ligdamons, &amp; de semblables Cheualiers auec luy. Il
        fallut ceder à leur valeur, &amp; Peledonthe, tout grand Capitaine
        qu’il estoit, voyant que Polemas ne le secouroit point, suiuit ceux qui
        fuyoient, &amp; ne les peut arrester qu’il ne fust au camp; ny
        empescher qu’vne parite du chemin, Damon &amp; les siens suiuans les
        fuyars, n’en laissassent plus des deux tiers sur la place. Alcidon
        n’auoit bougé du lieu où il s’estoit separé de Damon, &amp; l’auoit
        fait parce qu’ayant oüy vn fort grand bruit à sa main droicte, il auoit
        eu peur que l’on n’eust resolu de les enfermer, &amp; leur oster la
        liberté de renter dans la ville. Damon ayant rassemblé ses gens auec
        vne extrême <pb n="407"/> diligence, &amp; attendu auec Alcidon plus d’vne
        grosse heure pour attendre ses blessez, ou ceux qui s’estoient trop
        escartez, voyant qu’il n’arriuoit plus personne, rentra dans la ville
        auec la plus grande gloire du monde: mais gloire qu’il deuoit purément
        aux gratifications de la Fortune, pource qu’en ceste sortie ayant
        plustost pris le Conseil d’vn homme qui iouë de son reste, que celuy
        d’vn Capitaine qui veut le mesnager &amp; ne rien hazarder, il y auoit
        apparence qu’il deuoit se perdre, aussi-tost qu’il y en auoit de gagner
        beaucoup. Toutes choses ayans ainsi heureusement succedé, Damon fit
        auec Alcidon, vne reueuë de ceux qu’il auoit menez au combat, &amp;
        veid qu’il n’auoit perdu que vingt ou trente hommes, &amp; qu’il n’y en
        auoit pas plus de six vingts blessez. Il est vray qu’auant qu’il fust
        iour plus de quinze reuindrent iusqu’au pied de la muraille, &amp;
        furent tirez en haut auec des cordes &amp; des panniers. Parmy ceux-cy
        estoit le traistre fils de Meronthe, qui faisant le resolu monstroit à
        tout le monde son épée toute rouge de sang. Il fut trouuer son pere,
        qui estoit au desespoir du mal-heur de Polemas, &amp; ne sçauoit comme
        il s’estoit peu faire que ceux de la ville eussent esté si à propos
        aduertis de son entreprise. Mon pere, luy dit son fils, consolez-vous,
        &amp; n’esperez que des tres-grandes choses. Si nous n’auions qu’vne
        corde en nostre arc, i’aduouë que ce desespoir ne seroit pas hors de
        propos: mais nous sommes à la veille de la victoire. La mine est, à
        ceste heure que ie vous parle, fort aduancée, &amp; dans trois iours;
        continuant comme nous auons commencé, il ne faut point douter qu’elle
        ne soit ache-<pb n="408"/>uée, &amp; par consequent que la ville ne soit
        à Polemas. Il luy dit en suitte tout ce qu’il auoit deliberé auec ce
        rebelle: le cours qu’il falloit donner à la mine: &amp; la dexterité
        dont il estoit rentré dans la ville, en monstrant son espée pleine de
        sang, &amp; ayant fait plus de bruit que vingt autres pour tesmoigner
        son courage &amp; son affection. Cependant Polemas n’estoit pas si
        ioyeux que de coustume. Aussi quand Peledonthe fut arriué dans sa
        tente, &amp; luy eut representé le tort qu’il auoit fait à ses affaires
        de ne luy auoir point tenu parole, il luy monstra son bras gauche percé
        d’vn coup de jauelot, &amp; luy dit ainsi: Il faut Peledonthe que nous
        soyons trahis, ou mal-heureux. Ie sçauois assez combien vous auriez
        affaire de moy, si nostre entreprise estoit descouuerte: c’est
        pourquoy i’estois monté à cheual incontinent apres vous. Mais ne voyla
        pas comme si le Ciel &amp; la terre estoient bandez contre moy, que ne
        songeant à autre chose qu’à vous soustenir, i’ay esté attaqué par vn
        gros de Cauallerie qui a pris le mien par derriere, &amp; nous a si
        obstinément poursuiuy, que ie n’ay pas ramené cinq cents hommes des
        mille qui estoient sortis auec moy. Ligonias, &amp; Argonide y ont esté
        extremêment blessez, &amp; moy comme vous voyez ie n’en ay pas
        esté tout à fait exempt. De vous dire qui sont ces ennemis là, c’est ce
        qui n’est pas en ma puissance, pource que tres-asseurément ils ne
        peuuent estre sortis de la ville: Mais ie vous puis dire quels qu’ils
        soient, ils sont conduits par deux Chefs les plus vaillants que i’aye
        veus de ma vie. La Nymphe fut à l’heure-mesme aduertie de ces heureuses
        nouuelles par vn de <pb n="409"/> ses Epies, &amp; ayant fait assembler au
        point du iour son Conseil pour les luy apprendre, laissa le Prince,
        &amp; les autres Cheualiers dans vn estonnement extrême. Les vns
        croyoient que c’estoit le Prince Sigismond qui venoit les secourir auec
        ses troupes. Les autres Rosileon, &amp; Celiodante auec les forces du
        Roy Policandre, &amp; de la Royne Argire: Amasis se persuada que
        c’estoit Lindamor, qui aduerty par Fleurial s’estoit hasté pour venir
        luy rendre ce bon office. Mais le grand Druyde prenant lors la parole.
        Qui que ce soit, Madame, dit-il à la Nymphe, il faut vous acquitter de
        vostre vœu, &amp; ordonner qu’auiourd’huy comme en vne feste
        solemnelle, tout le peuple ira aux Temples faire leurs prieres, pendant
        que nous ferons les sacrifices, &amp; presenterons à Dieu les victimes
        blanches en action de graces. Cette nuict doit estre mise au nombre des
        iours les plus heureux de vostre regne, &amp; par la prudence &amp; le
        courage de ces grands Cheualiers, vous deuez appeller cette derniere
        action l’affermissement de vostre trône. Fasse Polemas ce qu’il voudra
        desormais, le passé m’asseure de l’aduenir. Ses forces sont grandes,
        ses intelligences sont merueilleuses, &amp; il ne manque pas de
        courage. Mais Tautates qui confond les plus profondes sagesses des
        hommes, &amp; affoiblit les forces extraordinaires, ne luy permettra
        iamais qu’ayant la plus pernicieuse intention du monde, elle puisse
        succeder. Amasis transportée de ioye, &amp; de celle qu’auoient pour
        son subiet tous ces Cheualiers estrangers, fut les remercier tous l’vn
        apres l’autre. Mais il faut aduoüer qu’elle tesmoigna au vaillant
        Damon, ie ne sçay quelle plus par-<pb n="410"/>ticuliere affection qu’à
        tout le reste: Aussi certes le meritoit il: car on peut dire que
        durant tout ce siege, il fut le Palladium fatal de Marcilly: &amp;
        empeschant par sa presence que tous les desseins de Polemas eussent
        leur effet, le iour de son arriuée en Forests, meritoit d’estre appellé
        le iour de la resurrection de l’Estat. Le Prince ne luy ayant gueres
        moins fait d’honneur que la Nymphe, luy conseilla de s’aller mettre au
        lict &amp; de resposer, tandis que le peuple celebreroit la feste, qui
        par sa prudence &amp; sa valeur estoit toute pure &amp; toute
        triomphante. Damon plustost pour laisser la Nymphe &amp; le Prince en
        repos, que pour autre chose, leur donna le bon-iour, &amp; auec
        Alcidon, Ligdamon, Lydias, &amp; les autres fut se retirer chez luy.
        Cependant le grand Druyde estant demeuré auec le Prince, enuoya querir
        les trompettes de la ville, &amp; auec le Heraut de l’Estat nommé,
        Forests, leur fit commandement au nom de Clidamant d’aller par les
        Carrefours &amp; les places publiques, enioindre au peuple de cesser
        son trauail accoustumé, employer toute la iournée aux prieres ordonnées
        pour remercier Dieu de la victoire obtenuë en deux endroits contre les
        ennemis, &amp; pour la finir par des feux de ioye. Cette proclamation
        fut escoutée auec vn tel excez de plaisir, que tout le monde quittant
        son exercice, &amp; les marchands fermans leurs boutiques, coururent à
        grandes troupes aux Temples, &amp; telle fut la deuotion du peuple en
        ce iour debon presage, qu’auant qu’il fust midy, il auoit esté immolé
        plus de cent victimes à Tautates, Hesus le fort, &amp; des sacrifices
        particuliers. Le general <pb n="411"/> fut commencé à onze heures en la
        plus grande solemnité qui puisse estre representée. Il n’y eut eu la
        Cour Cheualier ny Dame qui n’accompagnast les Nymphes &amp; le Prince,
        pour assister à cette action de graces. Le grand Druyde tout lassé
        &amp; tout foible qu’il estoit de tant de veilles &amp; de trauaux,
        voulut officier luy mesme. Il presenta les Taureaux indomptez qu’il
        auoit voüez le iour precedent, &amp; celebra si dignement ce iour-là,
        que plusieurs creurent que Tautates luy-mesme pour auoir les sacrifices
        de la Nymphe plus agreables &amp; plus parfaits, auoit pris la
        ressemblance d’Adamas pour estre son propre sacrificateur. Quoy qu’il
        en soit, l’action se passa au contentement general du Ciel &amp; de la
        terre: Puisque la beauté des entrailles des victimes, &amp; l’extrême
        attention des assistans ne firent douter à personne que cette fois là
        Dieu ne s’entendist auec les hommes pour estre esgalement satisfaits.
        Apres ce solemnel sacrifice toute la Cour se trouua au festin, que le
        Prince fit ce iour-là, comme Dictateur &amp; comme Clidamant. Il
        faudroit ennuyer les yeux &amp; les oreilles, qui voudroit faire vn
        denombrement par le menu, de tous les seruices de ce fameux festin. Il
        suffit de dire qu’il ne s’y peût rien desirer, &amp; qu’encor qu’il y
        eust pour le moins six vingts personnes à table: toutesfois l’ordre
        fut si beau, &amp; les viandes en si grande abondance pour vne ville
        assiegée, que ceux-mesmes qui les veirent ne le pouuoient
        croire. Les tables estans leuées le Prince commença le bal. Il fut
        continué par Alcidon &amp; par quelques autres qui y auoient leurs
        maistresses, &amp; aymoient mieux satisfaire à leur <pb n="412"/> Amour
        qu’à la guerre. Le peu de personne qui dancerent, &amp; le peu de temps
        que le bal dura, estoit vne marque que cette reioüyssance n’estoit pas
        de saison, &amp; qu’elle estoit plustost contrainte que naturelle.
        Toutesfois Galathée, &amp; les autres Dames, à qui l’heureux succez de
        ses armes faisoit auoir de grandes esperances, auoient oublié la moitié
        de la peur, que l’inopinée aduanture du siege leur auoit iusqu’alors
        donnée. Il n’y auoit que l’infortvné Celadon qui demeuroit triste parmy
        tant de suiets de ioye, &amp; par la melancolie qui le consommoit à
        veuë d’œil, sembloit estre affligé des prosperitez de ses amis, aussi
        bien que des siennes. Il est vray que se faisant d’extrêmes contraintes
        sous ses habillemens de fille, &amp; n’osant ny tesmoigner son courage,
        ny croire à la passion, il estoit comme les fables ont representé ce
        mal-heureux aux Enfers, qui mouroit de soif au milieu de l’eau, &amp;
        de faim entre les meilleurs fruicts du monde. Mais ce qui luy estoit
        vne surcharge à ce nombre infiny d’ennuis sous lesquels il estoit
        accablé, c’estoit que depuis qu’il auoit quitté la chambre, &amp; rendu
        aux Nymphes ce qu’il leur deuoit, comme fille du grand Druyde qu’il
        n’auoit entretenu Galathée, fois que par des mots soubs-entendus, &amp;
        des demandes à double sens, elle ne luy sceut mettre en l’esprit
        l’apprehension que la Nymphe ne descouurist leur artifice, si
        profondément, qu’il passa deux ou trois iours parmy les plus grandes
        peurs, &amp; les plus violentes inquietudes, que <pb n="413"/> depuis la
        reuolte de Polemas il auoit ressenties. A la fin il conseilla à cette
        pauure Druyde, de ne souffrir plus d’estre veuë que tres rarement,
        sinon de Leonide, d’Astrée, &amp; de Bias, &amp; en ses discours
        retranchant cette force d’esprit, &amp; cette bonté de courage, qui y
        estoient trop viues &amp; trop claires, il n’oubliast iamais la
        bien-sceance de son personnage. En cette resolution il passa huict ou
        dix iours qu’il ne fust veu que de ces trois personnes qu’Adamas luy
        auoit nommées, &amp; encore le plus souuent que de la seule Astrée, qui
        n’ayant autre pensée, que celle de son estrange Amour, ne songeoit
        presque plus, ny aux dangers qu’elle auoit courus, ny à ses bonnes
        amies, Diane, &amp; Philis qu’elle auoit laissées en d’extrêmes peines
        pour elle. Alexis estoit l’obiet de son Amour &amp; de son amitié.
        Alexis luy auoit fait oublier ce qu’elle auoit auparauant aymé. Alexis luy
        donnoit la paix dans la guerre où tout le Forest estoit engagé. Alexis
        luy faisoit penser que le siege de Marcilly estoit vn songe ou vne
        fable. Et en vn mot Alexis obtenant plus qu’elle ne desiroit sur elle,
        s’estoit rendu maistresse absoluë de tous ses sentimens, par de si
        puissants charmes que peu à peu elle voyoit qu’Astrée oublioit la
        memoire de Celadon, &amp; la coustume qu’elle auoit de ne parler iamais
        de sa perte que la mort au cœur, &amp; les larmes aux yeux. Mais à n’en
        mentir point ce scrupuleux Berger meritoit la plus grande part des
        persecutions dont il estoit bourrelé, puis qu’euitant auec toute sorte
        de soins, &amp; de diligences, les occasions de finir sa peine, il
        abusoit de la facilité de sa bonne fortune. Il n’auoit autre parole en
        la bouche, ny autre pensée en l’a-<pb n="414"/>me que ce commandement
        rigoureux, par lequel il luy estoit defendu de se presenter deuant sa
        maistresse, &amp; preferoit la volonté d’Astrée furieuse, ialouse &amp;
        inconsiderée, aux vœux d’Astrée, remise, repentante, &amp; Amoureuse.
        Il ne faisoit par ses discours &amp; par ses actions, autre chose
        qu’essayer d’acquerir mieux que iamais les bonnes graces d’Astrée,
        &amp; ne voyoit pas qu’il ne tenoit qu’à luy que cette belle fille ne
        mist la derniere main à cét excellent ouurage. Il ne parloit iamais de
        foy à cette Bergere, comme Celadon, qu’il ne luy arrachast des soupirs
        du cœur, &amp; des pleurs des yeux, &amp; cependant comme s’il eust
        pris plaisir au mal qu’elle enduroit sans suiet, il auoit le courage de
        la veoir desesperée de l’auoir fait noyer, &amp; ne vouloit pas mesme
        luy dire que Celadon viuoit. Ce n’est pas que durant tant de iours
        &amp; tant de secrettes conuersations, il ne fust incessamment combattu
        de l’impatience de se declarer: mais ayant esté trop long-temps sans
        le faire, Amour, pour le pvnir plustost que son opiniastre obeyssance,
        luy representoit comme des attentats contre sa fidelité, les
        resolutions qu’il vouloit prendre d’arrester auec ses larmes, &amp; ses
        peines, celles de la Bergere. Combattu de cette hydre de difficultez
        renaissantes, la meilleure resolution qu’il peût prendre, fut apres
        auoir tant enduré d’endurer encore dauantage, &amp; puisque rien ne
        pouuoit arracher le bandeau qu’Astrée auoit deuant les yeux, vser des
        commoditez, &amp; se seruir des occasions que cét aueglement luy
        offroit à toute heure. Pour estre donc meilleur mesnager du temps
        <pb n="415"/> qu’il n’auoit point encore esté, il creût qu’il estoit fort à
        propos de presser l’ouurage qu’il auoit commencé, &amp; engageant de
        plus en plus sa Bergere dans l’amitié qu’il cognoissoit qu’elle auoit
        pour luy, la forcer malgré qu’elle en eust, à ne s’en pouuoir desdire,
        quand en fin le temps seroit venu de se faire recognoistre. Il estoit
        en cette pensée lors qu’Astrée entra où il estoit, &amp; luy venoit
        apporter les nouuelles de la resioüyssance publique. Ma maistresse, luy
        dit-elle, apres l’auoir baisée, ie m’estonne comme vous estes la seule
        qui ne ressentez point le plaisir de cette ville: &amp; demeurez dans
        vostre chambre, triste &amp; chagrine sans que ie puisse en decouurir la
        cause: Et en cela certes (pardonnez-moy si i’ose vous parler ainsi) il
        semble que i’ay suiet de me plaindre de vous. Ie dis seulement qu’il me
        semble, pource que ne pouant rien trouuer mauuais de ce qui vous
        plaist, ie ne dois iamais vouloir que ce que vous voudrez. Mon
        seruiteur, luy respondit Alexis, ces resioüyssances dont vous parlez ne
        me sont point sensibles, car elles sont trop esloignées, ou plustost
        trop contraires aux choses dont ie suis touchée. Ce n’est pas, que ie
        ne prenne vne grande part au bien &amp; au mal de ma patrie, &amp; bien
        que par ma profession, i’en sois comme separée, toutesfois la
        consideration de ce que i’y ay laissé de cher, m’empeschera tousiours
        de tenir ses aduantures indifferentes. I’ay ce matin assisté aux
        sacrifices parmy les filles de mon ordre: &amp; peux dire que i’y ay
        receu plus de contentement que qui que ce puisse estre, puisque i’ay
        presque eu celuy de vous veoir. Ha! ma maistresse, continua Astrée,
        vous <pb n="416"/> sçauez obliger de si bonne grace qu’en mesme temps que
        ie suis honteuse de receuoir tant d’honneur d’vne personne de vostre
        qualité, ie suis contrainte d’aduoüer en moy-mesme que ie serois bien
        miserable, si i’en receuois moins. Mais si vous daignez vous plaire en
        ma compagnie: Faites-moy la faueur de me dire d’où vient que depuis
        que la rage de Polemas nous a comme arrachées de nostre element: c’est
        à dire, de nos bois, &amp; de ces belles Bergeres qui nous estoient si
        cheres, vous n’auez pas esté vn iour sans souspirer, &amp; sans vous
        attrister. Mon seruiteur, luy respondit Alexis, vous auez dit le suiet
        de mon ennuy, en me tesmoignant la curiosité que vous auez de le
        sçauoir. C’est belle Astrée de ne viure icy qu’en contrainte, d’estre
        iour &amp; nuict en allarme, &amp; ne pouuoir estre seules comme nous
        auons esté. De n’oüyr que le bruict des armes, des trompettes, des
        machines, &amp; des autres instrumens de la guerre, au lieu du mumure
        des eaux de Lignon, ou du petit bruit des vents, &amp; des musettes,
        parmy les agreables bois où nous auons si doucement, mais helas! si
        peu demeuré l’vne auec l’autre. Il est vray qu’vn autre chagrin,
        augmente beaucoup ces premiers desplaisirs, c’est que ie me represente
        deux choses, ou que Polemas le traistre &amp; desnaturé suiet,
        emportera cette ville de force, ou qu’il sera contraint de leuer le
        siege. Quoy qu’il arriue; Ie me figure desia que ie vous perds, &amp;
        que vous me serez rauie, par l’insolence des ennemis, ou par la
        necessité de ma condition. Si Polemas est victorieux, qui vous peut
        empescher de tomber entre ses mains, &amp; y estant quel Dieu luy
        osteroit la volonté de ne <pb n="417"/> vous pas posseder. Ie ne parle pas
        sans vn iuste soupçon. Mes yeux? Astrée, mes yeux, dis-je (vous sçauez
        combien ceux d’vn veritable Amant sont clairs-voyans,) ont recogneu
        quelque chose de ce que ie crains. Quand vous luy fustes amenée, il ne
        peût tout barbare qu’il est, auoir assez de brutalité pour ne sentir
        point l’ineuitable pouuoir de vos charmes. Il en fut sans doute touché:
        Et quoy que ie n’y fusse point au commencement, si est ce que iugeant
        du tout par vne partie, ie vis quand il nous fit toutes deux mener hors
        de deuant luy, qu’il tourna deux ou trois fois la teste pour vous
        conduire de l’œil, &amp; auoit tout haut dit que c’estoit dommage
        qu’vne si belle fille eust vn si meschant pere. Que pensez-vous que
        soit ce petit mouuement en la personne d’vn monstre, comme Polemas?
        C’est, belle Bergere, vn excez d’Amour en vn autre, qui comme moy
        n’auroit l’esprit plein que de la passion de vous aymer. Mais
        permettez-moy, s’il vous plaist, d’estre tout à fait indulgente à mon
        desir, &amp; de croire que par vne merueille qui n’est pas impossible,
        Polemas n’aura ny la volonté ny le pouuoir de me faire ce sanglant
        desplaisir. Qu’arriuera-t’il à la fin de ma fortune? Rien de mieux
        Astrée. Il faudra que ie retourne dans le Cloistre que ie viens de
        quitter pour estre renfermée si loin de vous, qu’il seroit aussi
        souhaittable pour moy que ie fusse hors du monde que d’y estre comme ie
        seray. Ce que vous auez cher maintenant que vous me voyez, vous sera
        indifferent, s’il ne vous est encore pis, en ne me voyant plus. Vos
        pensées prendront vn autre obiet, n’ayant plus celuy qu’elles auoient
        accoustumé: <pb n="418"/> Et comme Alexis vous guerit de la perte de
        Celadon, lors vn tiers vous guerira de l’absence d’Alexis. Cette
        comparaison ne fut pas plustost eschappée à Celadon, qu’il s’en
        repentit en iugeant la consequence pour l’aduenir: Aussi resuant au
        moyen d’adoucir cette aigreur il se teust: mais Astrée percée iusqu’au
        vif de ces mots, qui luy estoient vne insupportable reproche: Ma
        maistresse, dit-elle à Celadon, i’ay voulu vne fois vous interrompre
        durant le long &amp; fvneste discours que vous venez de me faire: mais
        puisque ie ne l’ay pas fait ie voy bien que le mal qui nous doit
        arriuer est ineuitable. Permettez moy, s’il vous plaist, de me
        courroucer contre vous, &amp; quoy que vous soyez ma partie, vous
        prendre pour mon iuge contre vous-mesmes. Qu’auez-vous pensé dire quand
        vous auez meslé le pauure Celadon parmy ces monstres, qui sont cause de
        vos craintes &amp; de vos chagrins, &amp; qui le seront peut-estre que
        ie seray doublement mal-heureuse? Maudit sois-tu detestable Polemas,
        de qui la prodigieuse ambition mettant tout s’en dessous dessus, &amp;
        faisant dans Forests vn cahos aussi confus &amp; aussi noir
        qu’estoit celuy dans lequel toutes choses ont esté autresfois
        embroüillées, puisque cette belle Druyde ressentant plus que ie ne
        merite les outrages que tu peus me faire, s’est laissée emporter à des
        accusations qu’elle seule me peut rendre supportables. A n’en mentir
        point, i’ay tort, luy dit Celadon, de peur qu’elle ne continuast cette
        plainte: Mais de quelle espece d’apprehension, non seulement est, mais
        aussi ne doit point estre combattuë vne veritable Amour. Ce n’est rien
        que de <pb n="419"/> craindre les choses possibles, il faut craindre les
        impossibles. Et si ma passion en estoit creuë, à ceste heure mesme que
        vous estes auprés de moy, &amp; que i’ay l’honneur de vous tenir la
        main, ie douterois que cela fust veritable. Mon bien heureux Celadon,
        s’il est croyable que tu le puisses estre, &amp; n’estre pas auec la
        belle Astrée: ie ne soupçonne rien qu’à ton aduantage. Ie sçay
        qu’Astrée s’oubliera plustost elle-mesme que de t’oublier, &amp; que
        quand il arriuera qu’elle voudra te changer pour vn autre, sois asseuré
        que le Lignon rebroussant conter les montagnes de Ceruieres &amp; de
        Roche-fort retournera dans sa source, &amp; montera iusqu’au sommet de
        ces Rochers. Ne croy pas que ie sois ialouse de ta bonne fortune: Ie
        contribueray, s’il m’est possible à son accroissement: mais permets en
        recompense que ie la partage auec toy, ou si c’est trop, qu’au moins
        cette belle Bergere satisfaisant à ce qu’elle m’a promis m’ayme apres
        toy plus que toutes les choses du monde. Astrée escoutoit Alexis au
        commencement auec ennuy, mais quand elle la veid si fort dans les
        loüanges de Celadon, elle l’escouta auec excez de ioye: Aussi ne
        voulant pas qu’elle demeurast auec l’opinion qu’elle se fust faschée:
        Ma belle maistresse, luy dit-elle, le pauure Celadon iamais ne vous
        donnera de ialousie. Il est mort. Laissons sa belle ame en repos, &amp;
        trouuez bon que i’en ayme la memoire autant que i’honore la grande
        Alexis. C’est trop obliger vne ingrate, reprit Alexis: Ie ne veux pas
        que vous me traittiez si doucement: Ie vous auois trop offensée: mais
        si l’on pardonne quelquesfois la mort en consideration de celuy qui
        <pb n="420"/> en est cause, oubliez s’il vous plaist l’attentat que i’ay
        fait contre vostre fidelité, &amp; puis que ie ne l’ay fait que par
        l’excez de l’Amour que i’ay pour vous. Ma maistresse, repartit Astrée:
        Ie parle à ceste heure serieusement auec vous: Croyez-moy ie vous
        prie, &amp; soyez tres-asseurée que quoy qu’il arriue, ny violence de
        Polemas, ny l’austerité du Cloistre des Carnutes, ne pourront me
        separer de la belle Alexis: c’est à dire de quelque chose dont ie suis
        plus inseparable que de moy-mesme: Il faut pour m’oster tout mon
        chagrin, mon tres-cher seruiteur, poursuiuit Alexis, que vous alliez
        plus auant, &amp; me iuriez que quelque changement que le
        temps puisse faire, quelque plus particuliere cognoissance
        que vous ayez de mes defauts, &amp; en vn mot, quoy que vous &amp; moy
        puissions deuenir, iamais vous ne vous repentirez de m’auoir aymée: il
        fut si longtemps à prononcer le second, qu’il eust fait cognoistre à vne
        personne moins preuenuë qu’Astrée de l’opinion que c’estoit vne fille,
        qu’il estoit autre qu’il ne paroissoit. Ma tres-chere maistresse, luy
        respondit Astrée, ie vous promets tout ce que vous desirez de moy,
        &amp; vous le iure si solemnellement, que ie veux si i’y contreuiens en
        quelque façon, &amp; pour quelque cause que ce soit, que le Guy sacré
        de l’an Neuf, &amp; l’œuf salutaire des Serpens n’enuoyent iamais sur
        moy, my sur mes troupeaux, les benedictions dont ils ont accoustumé
        d’estre accompagnez. Cette agreable communication n’eust pas esté si tost
        finie, si Leonide qui souuent sollicitée par Adamas de n’abandonner
        Celadon, que le moins qu’il luy seroit possible ne fust suruenuë.
        Boniour les belles Druydes, leur dit-elle en les <pb n="421"/> abordant, ie
        pense que vous vous instruisez dé-ja l’vne l’autre, ou pour le moins
        que l’vne apprend à l’autre tout ce qu’elle sçait des ceremonies des
        Druïdes nouices. Leonide disoit cela pource qu’elle auoit sceu la
        resolution qu’Astrée auoit faite de s’en aller auec Alexis à Chartres.
        Astrée demeurant tousiours aux termes d’vne sage fille, qui sçait fort
        bien son deuoir, respondit ainsi à la Nymphe. Serois-ie pas la plus
        heureuse fille du monde, Madame, si n’y ayant rien qui m’y plaise, i’en
        sortois, &amp; en sortois pour trouuer vne consolation infinie, comme
        est celle d’estre auec cette belle Druyde. Vous auez raison, luy
        repliqua Leonide: &amp; c’est pourquoy i’essaye tous les iours de
        disposer tellement l’esprit d’Adamas, qu’il employe tout son credit
        pour faire que vous ne vous separiez iamais. Celadon &amp; la Nymphe
        s’entendoient bien: mais Astrée qui n’estoit pas de leur intelligence,
        prenant les choses comme elles luy estoient apparentes, se ietta aux
        pieds de Leonide: Et Madame, luy dit-elle, que vous estes bonne, ie
        iure qu’aussi-tost que par vostre faueur ie seray enfermée auec tant de
        sainctes filles, ou que mes prieres ne seront point oüyes, ou que tous
        les iours il vous arriuera quelque felicité nouuelle. Celadon
        s’oubliant à ce coup, goustoit toutes les douceurs qu’il eust receuës
        des paroles d’Astrée, &amp; de la compagnie de Leonide, si
        veritablement il eust esté Alexis: Sa me ancolie [sic!] fit place à la
        meilleure humeur du monde. Il se mit à dire cent bons mots à ces deux
        filles, &amp; se reseruant &amp; à Leonide l’intelligence de ce qu’il
        disoit, ne laissoit pas de donner à sa Bergere le mesme contentement
        qu’elle auroit eu, si elle <pb n="422"/> eust esté de la partie. Astrée
        infiniement aise de veoir sa feinte maistresse railler de si bonne
        grace, l’y entretenoit autant qu’il estoit en sa puissance, &amp; par
        vne nayueté extrêmément loüable, baisant Celadon, &amp; permettant d’en
        estre baisée en toute liberté donnoit suiet de rire à la Nymphe, &amp;
        à son Berger occasion de s’estimer dans son mal-heur le plus heureux
        Amant qui eust iamais esté. Pendant que ces trois personnes ioüyssoient
        de ces honnestes diuertissemens, &amp; sans sçauoir nettement leurs
        intentions, se sentoient chacun en son particulier dans les plus
        grandes delices qu’elles auoient iusques là desirées, voicy arriuer
        Galathée, qui impatiente de veoir son cher Celadon sous les habillemens
        d’Alexis, s’estoit desrobée de toute la Cour, &amp; auec Syluie seule,
        venoit veoir la feinte Druyde. Comme elle entra dans sa chambre:
        Celadon ne peût s’empescher d’en changer de couleur, &amp; par humeur
        aussi bien que par iugement, reprenant son mauuais visage, &amp; sa
        premiere froideur fut auec ces deux bonnes amies, au deuant de la
        Nymphe. Galathée au contraire l’abordant auec vne gayeté dont Leonide
        soubçonna la cause auec dépit, la baisa de sorte que le Berger ne fut
        pas le seul qui se douta qu’elle n’estoit pas guerie: Et bien, luy
        dit-elle, Alexis d’où vient que vous faites si peu de cas de vos amies? A
        n’en point mentir vostre mespris offense trop sensiblement des
        personnes qui vous ayment cherement, &amp; pour la consideration
        d’Adamas, &amp; pour celle de vos vertus. La Nymphe m’a commandé de
        vous veoir, &amp; vous asseurer que sans les affaires qui l’occupent
        tout le <pb n="423"/> iour, elle fust venuë elle-mesme vous demander raison
        de vostre solitude. Madame, luy respondit Alexis le plus tristement
        qu’elle peût: Vous me faites des honneurs si disproportionnez à ce que
        ie puis valoir, qu’ils m’esbloüyssent autant pour le moins, que les
        plus grands rayons du Soleil font des yeux debiles &amp; malades. C’est
        me faire mourir de honte à force de m’obliger, &amp; me confondre
        tellement, qu’il faut pour n’en estre pas tout à fait hors de moy, que
        ie croye que vous vous estes oubliée, ou que ie me la suis moy-mesme.
        Ne me chargez pas s’il vous plaist, Madame, au delà de mes forces:
        vous qui estes née pour rendre la iustice à tout le monde, faites là,
        &amp; à vous, &amp; à moy, dispensant l’honneur à proportion du merite,
        reseruez vos excessiues courtoisies pour ces fameux Cheualiers qui
        depuis deux ou trois iours ont rendus de si grands tesmoignages de leur
        valeur, à ce que m’apprend Adamas, &amp; que me disent encore plus
        clairement, la belle humeur où vous estes, &amp; la resioüyssance
        publique. Pour moy, Madame, ie croiray estre en vos bonnes graces,
        beaucoup plus que ie ne merite, quand vous me ferez l’honneur de me
        souffrir, &amp; agréer la rudesse d’vn esprit qui ayant esté chassé du
        monde, pour estre indigne d’y demeurer, ne peut sçauoir que les
        ciuilitez, &amp; les complimens du Cloistre. Il n’y eut parole en tout
        ce discours qui ne fust comme vn canal qui faisant passer de la bouche
        d’Alexis, en l’oreille de la Nymphe, &amp; de son oreille en son cœur,
        toute l’Amour que Celadon auoit pour Astrée, ou plustost <pb n="424"/>
        estant comme des chaisnons d’or de cét ancien Hercule Gaulois, ne mit la
        pauure Galathée dans des impatiences, &amp; des excez d’vne veritable
        affection tout autres que ceux où iusqu’à present elle auoit esté. Elle
        ne se souuient plus de Lindamor que pour souhaitter qu’il la
        vangeast par sa mort, &amp; par celle de Polemas, des importvnitez de
        l’vn &amp; de l’autre. Elle oublie les paroles qu’elle luy auoit enuoyé
        dire par le Cheualier, qui apporta les nouuelles de la mort de
        Clidamant, &amp; depuis par Fleurial. En vn mot sa passion l’aueugle
        tellement, que si Leonide &amp; Astrée n’eussent point esté
        tesmoins de ses actions, elle eust infailliblement asseuré Celadon
        qu’elle n’ignoroit point qui il estoit, &amp; son Amour luy eust donné
        tant d’esprit pour le conuaincre, que le pauure Berger eust esté trop
        peu resolu pour la desaduouër. Elle se contenta de s’asseoir auprés de
        luy: &amp; s’approchant de son oreille, elle luy dit si bas, que
        Leonide mesme qui luy estoit vn inseparable Espie ne le peût oüyr. Il
        n’y a pas six mois belle Alexis, que i’auois vne Nymphe que plusieurs
        considerations me rendoient tres-chere: Aussi l’aimois-ie si
        veritablement, que ie ne croy pas pouuoir de ma vie rien aimer à
        l’esgal: mais ce qui m’estonne c’est que plus ie vous regarde, &amp;
        plus ie pense la veoir, elle auoit les yeux que vous auez, son teint
        estoit de mesme le vostre. Vostre taille &amp; la sienne n’ont
        difference quelconque: En fin comme vous luy ressemblez en tout, il
        semble qu’il faille que i’aye pour vous la mesme passion que i’auois
        pour elle. Celadon qui pensoit faire le fin au delà d’vne personne qui
        ayme, luy respondit ainsi. Quand on commença <pb n="425"/> à me parler de
        Ligdamon, Madame, i’aduouë que ie fus estonnée des aduantures qu’il a
        couruës: mais depuis que cette belle Bergere, &amp; ses compagnes
        m’ont iuré qu’elles auoient eu long-temps en leur compagnie vn Berger
        auquel ie ressemble si fort qu’elles n’ont peû trouuer autre difference
        entre luy &amp; moy que celle des habillemens &amp; du sexe, i’ay
        commencé à retrancher beaucoup de mon admiration: mais au lieu d’en
        auoir pour Ligdamon, il faut que i’en aye vne extraordinaire pour moy,
        apres vous oüyr dire que vous auez en vne Nymphe qui estoit vne autre
        moy-mesme. Vous auez bien sujet de vous estonner de cette ressemblance,
        poursuiuit la Nymphe en sousriant: Car ie vous iure qu’à mon iugement
        vous estes plustost elle-mesme qu’vn autre qui luy ressemble: Ie
        laisse faire à cette belle Bergere la comparaison de la ressemblance
        qu’il y auoit entre vous &amp; Celadon: mais pour moy ie feray celle
        qui est encore entre-vous &amp; Lucinde (cette fille se nommoit ainsi)
        &amp; pour embarasser Leonide rehaussant sa voix à ce mot de Lucinde.
        Si Leonide, continua t’elle, veut dire la verité, elle confirmera ce
        que ie vous dis. Leonide faisant semblant de n’auoir rien oüy de leur
        dernier discours: Ie diray tousjours, Madame, luy respondit elle, ce
        qu’il vous plaira, estant tres-asseurée que ie ne mentiray iamais en
        confirmant quoy que vous ayez dit: mais si pour vous seruir de
        tesmoin, il est necessaire que ie sçache dequoy il est question, ie
        vous supplieray tres-humblement de me dire ce que c’est: car estant
        empeschée à respondre à cette Bergere, ie n’ay peû oüyr ce que vous
        disoit ma sœur. <pb n="426"/> Galathée sousrit, &amp; dit à la Nymphe
        qu’elle parloit de Lucinde à la Druyde, &amp; luy disoit qu’elles
        estoient si fort semblables, qu’elle n’y pouuoit trouuer aucvne
        difference. Leonide ne s’en pouuant desdire, creût que l’artifice
        estoit de feindre vne extrême franchise. Ma sœur, dit-elle à Celadon:
        Ne doutez point de ce que Madame vous dit. Il est vray que Lucinde
        estoit vostre vray portrait, &amp; comme ie vous ay desia dit plusieurs
        fois, si elle n’eust point esté plus grande que vous, ie vous aurois
        prise pour elle. Ces mots de Leonide, ne se rapportans pas à la
        response qu’Alexis auoit faite sur ce sujet à Galathée, au moins à ce
        que son esprit penetrant le iugea, luy fit recongnoistre la
        dissimulatiõ de la Nymphe: C’est pourquoy elle changea de propos,
        &amp; voulant s’esclaircir de la doute où elle estoit pour Astrée,
        apres plusieurs discours de sa façon de vie, des jeux &amp; des
        diuertissements d’elle &amp; de ses compagnes, &amp; bref de tout ce
        qui se faisoit sur les bords de Lignon, elle luy dit artificieusement:
        Puisque l’occasion s’en presente, belle Bergere, si faut-il que ie
        contente ma curiosité, &amp; que vous me disiez, s’il vous plaist, par
        quel accident Celadon tomba dans la riuiere. Leonide me l’a conté d’vne
        façon, Adamas de l’autre, &amp; ceux à qui i’ay parlé de ce Berger,
        m’ont tousiours parlé de sa mort diuersement. Astrée qui estoit
        ignorante de l’artifice de ses compagnes, sentit ce coup là si
        viuement, que malgré son courage &amp; sa resolution, n’ayant peû
        s’empescher de faire veoir quelques larmes, elle respondit de telle
        sorte à la Nymphe, qu’elle veid bien qu’elle n’estoit pas de
        l’intelligence <pb n="427"/> des deux autres. Cela ne peût forcer cet
        esprit soubçonneux à la laisser en paix; Elle la contraignit de luy
        dire l’accident de la mort de Celadon, &amp; par vne inuention toute
        nouuelle, la force, par maniere de parler, à la guerir de la jalousie
        que iusques-là elle en auoit euë. Mais, reprit-elle, belle Bergere,
        croyez-vous tres-asseurément qu’il soit mort, &amp; sans vous arrester
        à vostre creance, auez-vous d’infaillibles preuues qu’il se soit noyé?
        Helas! Madame, luy respondit Astrée, sa perte n’est que trop certaine: &amp;
        bien que nous n’ayons iamais peû trouuer son corps, si est-ce
        que par assez d’apparences qui ne peuuent estre disputees, nous en
        sommes trop esclaircis. Mais quelles obligations auriez-vous à vne
        personne qui vous asseureroit qu’il est viuant? repliqua Galathée:
        &amp; auec quel visage le receuriez-vous, si à ceste heure il venoit se
        presenter deuant vous? Astrée estoit bien en peine à luy respondre:
        &amp; Alexis, &amp; Leonide y estoient encore plus qu’elle, lors que
        Daphnide, Madonte, Circeine, Palinice, &amp; Carlis entrerent dans la
        chambre d’Alexis, pour ce que passant deuant le logis d’Adamas, elles y
        auoient veu le charoit de la Nymphe arresté. Madame, luy dit Daphnide,
        ceste belle fille ne nous aura point pour ce coup d’obligation de
        nostre visite: Quand nous sommes sorties du Chasteau, ce n’a pas esté
        auec dessein de la venir voir: mais comme nous passions, nous auons
        veu vostre chariot arresté, &amp; auons creu que sans indiscretion nous
        ne pouuions passer outre, sans sçauoir ce qu’il vous plaist de faire à
        ceste heure que le chaud s’est esloigné d’icy auec le So-<pb n="428"/>leil.
        Nous venons de voir Melandre: mais elle est auprés de Lipandas auec
        Lydias &amp; Ligdamon, qui taschent de luy faire passer le temps, &amp;
        charmer les douleurs qu’il reçoit de ses blessures. Nous auons fait
        conscience de l’arracher d’auprés d’vne personne à qui elle est si
        chere. Que ne faites-vous donc conscience de m’interrompre, &amp;
        m’arracher d’auprés de ce Berger, qui m’est plus cher que Melandre
        n’est à Lipandas, leur eust bien voulu dire Galathée: mais la prudence
        luy defendant de faire ceste faute, elle se contenta de leur dire,
        qu’elle feroit tout ce qu’elles auroient agreable. Mais que dira
        Rosanire de tout ce que nous sommes, qui l’auons laissée seule? Que
        cela ne vous mette point en peine, luy respondit Maldonte, c’est auec
        son congé que nous l’auons quitté. Il me semble qu’elle s’ennuie de ne
        receuoir point de nouuelles de la Reyne Argire, &amp; ie ne sçay si
        c’est cela, ou autre chose qui la rend malade, mais elle
        vient de se mettre au lict auec vn grand mal de teste.
        Galathée voyant qu’il n’auoit aucvn moyen de reculer, se leua, &amp;
        prenant Alexis par la main, luy dit à l’oreille: Si aujourd’huy vous
        n’estes Celadon, quoy que vous dissimuliez, le temps viendra que vous
        le serez. Alexis rougit de ceste proposition si peu attenduë: mais
        elle ne peût respondre, pource que toutes les Dames la salüant l’vne
        apres l’autre, ne luy en donnerent pas la liberté. Elle les accompagna
        iusqu’à leur chariot, &amp; aymant mieux se priuer du contentement
        d’estre auec Astrée, que de receuoir le desplaisir d’estre auec la
        Nymphe, la laissa aller auec Leonide, &amp; demeura seule, apres auoir
        fait mille excuses de ne pouuoir accepter l’hon-<pb n="429"/>neur que
        tant de grandes Dames luy faisoient, de la vouloir mener prendre l’air.
        Quelle eloquence pourra dignement dépeindre le regret, &amp; le
        desespoir, auquel le reste du jour se laissa emporter Celadon, sçachant
        que la Nymphe le cognoissoit. Il s’estima plus mal-heureux qu’il
        n’auoit esté de sa vie, &amp; pour ne rien laisser que sa passion
        desirast de luy, il se mit à supplier les Dieux qu’au lieu des
        prosperitez qu’ils enuoyoient à la Nymphe, ils commençassent à luy
        tourner le dos, &amp; pour la pvnir du mal qu’elle se perparoit à luy
        faire endurer, ils luy donnassent tant d’affaires qu’elle n’eust pas le
        temps de songer à luy. Ie ne sçay si les Dieux oüyrent les prieres de
        cét Amant: mais ie sçay que durant la guerre, plustost qu’en tout
        autre temps, il n’est point de contentement pur: &amp; qu’vne extrême
        affliction est tousiours à la fin d’vn extrême plaisir. La nuict ne fut
        pas plustost arriuée, que tout Marcilly fut plein de feux de ioye, de
        dances, &amp; de festins. Le peuple ne regardant pas plus loin que son
        nez, croyoit que ceste feste seroit eternelle, &amp; ne songeoit non
        plus à l’ennemy qui estoit à ses portes, que s’il eust esté sur les
        riues de la Seine, ou au delà des Alpes. Mais Amasis &amp; le grand
        Druyde ne laissoient pas de penser à ce qui leur pouuoit arriuer, &amp;
        n’ayans nouuelle ny de Lindamor, ny de Sigismond, ny d’Argire, qui leur
        en auoit promis aussi-tost qu’elle seroit chez elle, estoient en des
        peines qui leur sembloient d’autant plus grandes, qu’ils estoient
        obligez de les tenir cachées. Il estoit l’heure qu’Adamas auoit
        accoustumé de se retirer, quand vn Dizenier le vint aduertir qu’il y
        auoit vn homme dans le torrent, <pb n="430"/> qui vouloit entrer &amp;
        parler à luy. Courage, dit-il à la Nymphe, voicy des nouuelles, Madame: Et la quittant
        en l’instant mesme, fut trouuer Damon, qui suiuit le
        Druyde auec quinze ou vingt hommes chargez de cordes &amp; de deux
        grands paniers. Comme ils furent au haut d’vne tour, au pied de
        laquelle estoit celuy qui vouloit entrer, ils s’aduiserent d’aller
        ouurir vne fausse-porte qui estoit au pied de la tour: mais Damon ne
        l’ayant pas trouué bon, de peur de surprise, on descendit vn panier
        auec deux cordes iusques dans le torrent. Cet homme qui y estoit caché,
        se mit aussi-tost dedans: &amp; le plus viste qu’on peût, fut tiré au
        haut de ceste tour. Il estoit si moüillé, &amp; si plein de bouë, que
        le grand Druyde &amp; Damon cogneurent qu’il n’apportoit pas de petites
        nouuelles. Comme il fut sorty du panier, il pria ceux qui estoient
        autour de luy de le mener chez le grand Druyde. Adamas luy dit qu’il
        auoit l’honneur d’estre en ceste charge. Puis qu’ainsi est, Seigneur,
        luy dit-il, menez-moy deuant la Nymphe, &amp; là ie vous diray ma
        commission: Ie suis à la Reyne Argire. Ces nouuelles furent receuës
        auec plaisir: aussi Damon mena ce Messager dans vne chambre, où il le
        fit seicher, &amp; luy donner vn habillement qui estoit à son Escuyer
        Halladin. On le voulut faire boire, mais n’en ayant point voulu oüyr
        parler, il suiuit Adamas &amp; Damon, &amp; entra dans le cabinet de la
        Nymphe. Elle auoit fait prier le Prince, Alcidon, Ligdamon, &amp;
        quelques autres de s’y trouuer, afin de luy estre obligez par la
        confiance qu’elle leur tesmoignoit en ses plus importantes affaires. Ce
        Messager mit vn genoüil <pb n="431"/> en terre, &amp; luy presenta vne
        lettre qu’il auoit tirée des doubleures du pourpoint qu’il auoit
        quitté. Adamas en fit l’ouuerture, &amp; y leut cecy.</p>
    </div>
    <div type="contentli">
        <milestone unit="line"/>
        <head type="chapitre">LETTRE D’ARGIRE REYNE,</head>
        <p>A la Nymphe Amasis.</h3>
        <milestone unit="line"/>
        <p>Si i’ay differé iusques icy à vous enuoyer de mes nouuelles,
        c’est que i’auois enuie que Rosileon vous les portast luy-mesme, auec
        vne armée de trente mille hommes. Celuy que ie vous enuoye vous dira ce
        qui m’est arriué, depuis que ie vous ay laissée. Ie sçay l’estat où
        vous estes, &amp; cela accroist le dueil où ie suis: Mais le grand
        Tautates qui ne nous mettroit pas le Sceptre à la main, s’il n’auoit
        agreable de nous le conseruer, vous vengera de la rebellion de vos
        suiets, &amp; fera de leur Chef vn exemple à ses semblables, qui leur
        apprendra à viure plus sagement. Que vous puis-ie dire? Rien, sinon
        que vous adioustiez la mesme foy à celuy qui vous rendra
        cette lettre, que vous feriez à moy-mesme.</p>
        <milestone unit="line"/>
    </div>
    <div type="contentl">
        <p>Cette lettre n’estant que de creance, Amasis pria le Messager de parler
        librement, &amp; que les Cheualiers qu’il voyoit auec elle, estoient
        les seuls en lafoy desquels elle remettoit sa fortune, &amp; celle de
        son peuple. Puis qu’il m’est permis de parler, <pb n="432"/> dit-il, la
        premiere chose que ie feray, s’il vous plaist, sera de vous supplier vn
        genoüil en terre, de m’apprendre comme se porte la Princesse Rosanire?
        Amasis estant mere, ne trouua pas ce commencement si estrange que les
        autres, aussi elle asseura ce Messager qu’elle ne paroissoit auoir
        autre ennuy que celuy d’estre éloignée de ceux qui luy estoient plus
        chers que tout le reste du monde. Ie ne vous demande pas cela
        inutilement, Madame, poursuiuit ce Picte, pource que i’ay charge de la
        voir: mais sans luy dire les nouuelles que ie vous apporte: C’est
        pourquoy, la Reyne ma maistresse vous conjure qu’elle n’en sçache
        rien qu’elle ne la vienne requerir. Amasis luy ayant promis
        que personne ne luy en parleroit, cét homme continua ainsi.</p>

        <milestone unit="line"/>
        <milestone unit="line"/>
        <head type="chapitre">SVITTE DE L’HISTOIRE</head>
        <p>d’Argire, Policandre, Rosileon, &amp; Celiodante.</h3>
        <milestone unit="line"/>
        <p>IE ne sçay, Madame, si c’est par vne fatalité qui ne puisse estre
        surmontée, que la fortune de la Reyne Argire suit la vostre en quelque
        façon, &amp; qu’estans meslées ensemble, elles sont sujettes aux mesmes
        éuenemens. Ie dis cecy pource que la Reyne estant venuë en ceste ville
        pour receuoir le plus parfaict contentement du monde, n’a peu le
        gouster qu’accompagné de l’amertume que vous donnoit la reuolte de vos
        subjets. Aujourd’huy, grande Nymphe, que vous esperez vn grand secours
        de la Reyne, &amp; par consequent <pb n="433"/> vn extrême suiet de ioye,
        il faut que vous prenniez part à ses afflictions, par vos propres
        déplaisirs autant que par vostre bon naturel. Sçachez donc, s’il vous
        plaist, qu’Argire s’estant, auec Rosileon, renduë auprés du Roy
        Policandre, auec vne extraordinaire diligence, il fallut pleurer de sa
        maladie, au lieu de se resioüyr de la guerison du Prince son fils. Ce
        n’est pas que ce ne fust la premiere chose que le Roy demanda, &amp;
        apres auoir baisé la Reyne, le premier auquel il dit quelque chose:
        mais le mal l’ayant mis si bas qu’il n’auoit plus d’esperance de vie,
        il tourna ses pensées ailleurs, &amp; en la presence des deux Princes,
        &amp; des principaux de son conseil, il parla de cette sorte à la
        Reyne. I’attendois vostre retour, Madame, comme la fin de tous mes maux:
        la violence de mes douleurs ne m’auroit pas laissé si long-temps en
        vie, si le grand Tautates pour vne visible recompense du peu de bien
        que i’ay fait depuis que ie suis au monde, n’eust prolongé mes iours,
        afin que ie peusse les finir auec contentement. Me voicy donc en estat
        de pouuoir me rendre heureux, &amp; aller trouuer mes peres en paix.
        Approchez-vous de moy, s’il vous plaist, Madame, &amp; si l’ingratitude
        &amp; l’infidelité dont i’ay deu estre accusé, &amp; par vous, &amp;
        par ceux qui on sceu ce que ie vous auois promis, ne vous font auoir en
        horreur vn homme qui autrefois vous a esté cher, ayez agreable de me
        donner vostre main, afin qu’en la presence de tant de gens de bien, ie
        ratifie ce que ie vous ay vne fois iuré, &amp; accomplisse
        solemnellement ce que i’auray ratifié. Il est vray, grande Reyne, vous
        auez esté ma femme dés le iour que vostre bonté dai-<pb n="434"/>gnant
        m’en iuger digne, me donna en ses bonnes grances toute la pat que i’y
        pouuois souhaitter. Rayons donc ce qui s’est passé durant nostre
        absence, comme vne chose qui ne deuoit point estre aduenuë: ou si nous
        voulons nous en souuenir, que ce soit la naissance de Rosileon &amp; de
        Rosanire, qui changeans ces nuicts en iours, &amp; ces Hyuers en
        Printemps, nous obligent à les mettre au nombre des felicitez cachées
        de nostre vie. Cela estant, ie ne vous diray point les excuses, &amp;
        ne vous demanderay point les pardons ausquels ie m’estois preparé:
        mais vous mettant entre les mains ma foy, que ie semble en auoir
        violemment retirée, ie vous supplie d’agréer que ie meure vostre mary,
        &amp; vous laisse mes Couronnes, mes enfans, &amp; mes bons subiets.
        Ils vous honoreront, pource qu’ils m’ayment, &amp; se souuiendront en
        vous seruant, que ie ne leur ay demandé autre fruict que celuy-là, de
        toutes les guerres, &amp; de tous les trauaux où ie me suis engagé pour
        leur salut. Quoy! vous pleurez, Madame, &amp; comme si c’estoit vne
        chose nouuelle que la mort, semblez ne songer ny à ce que ie vous
        propose, ny à ce que ie vous laisse. S’il est vray que vous m’ayez
        aymé, &amp; que vous n’ayez pas desagreable l’alliance de celuy dont
        vous n’auez point desdaigné l’amour, changez cette mine desolée,
        essuyez les larmes excessiues, &amp; faites qu’au moins ie lise en
        vostre visage que le iour de mes nopces n’est pas celuy de ma mort:
        Seigneur, luy respondit la Reyne, se forçant pour ne paroistre pas
        desesperée, si le commencement de ma ioye n’estoit point si proche de
        sa fin, que mon amitié seule, plustost que la maladie, me <pb n="435"/>
        fait craindre: ie ne serois pas insensible, comme presque ie suis, aux
        honneurs que vous daignez me faire: Mais comme ie n’ay iamais eu de
        ioye sans vous (i’en prends à tesmoins le grand Tautates, &amp; les
        yeux qui m’ont veuë depuis l’heure de vostre mariage) ie n’espere pas
        aussi que vous m’en laissiez, si vous me quittez. Monstrez donc la
        grandeur de vostre Amour, &amp; l’inclination que vous auez euë à me
        plaire, en surmontant vostre mal. La nature ne sera point si ennemie de
        soy-mesme, qu’elle se vueille destruire pour m’affliger: Et Bellenus
        le Dieu-homme ne retirera pas son œil misericordieux à mon occasion de
        vostre personne sacrée. Il m’exaucera pour vous conseruer à vos
        peuples, &amp; comme ie reçoy auec rauissement l’honneur d’estre vostre
        femme, il trouuera bon que longuement i’en gouste les felicitez.
        Policandre sousriant à ces mots, luy respondit ainsi: Ie souhaitte
        autant que vous; mais pour vostre contentement, que nous soyons
        trompez, moy &amp; mes Medecins, aux succez de ma maladie. Ie veux que
        pour vous plaire on continuë les Sacrifices, &amp; redouble les
        prieres, qui iusques icy ont esté faites pour ma santé. Cependant
        acheuons, s’il vous plaist, ceste bonne œuure, &amp; ne soyez pas cause
        que pour me faire attendre, ie perde l’occasion de mourir satisfait.
        Aussi-tost par son commandement les Officiers de la Couronne entrent
        dans la chambre: Et le Chancelier apporta le contract de mariage, par
        lequel le Roy laissoit à la Reyne la disposition de tous ses Estats
        apres sa mort. La lecture faite, Policandre se leuant luy mesme sur son
        lict, comme s’il n’eut <pb n="436"/> point esté malade, signa, la Reyne en
        fit de mesme, Rosileon, Celiodante, &amp; dix Comtes au nom de tous les
        Estats, signerent comme assistans. Le Chancelier en la presence du Roy
        l’ayant scellé, y fut recogneu par les deux Secretaires d’Estat, &amp;
        en mesme temps mis entre les mains de la Reyne. La court du Palais
        estoit pleine de monde, qui attendoit le succez de cette grande
        affaire. Les trompettes &amp; les autres instrumens de la ioye
        publique, luy firent commencer les applaudissemens, &amp; le Roy
        d’armes des Boyens &amp; des Ambarres, ayant crié par trois fois:
        Argire, Reyne des Pictes &amp; des Santons, est vostre Reyne, &amp;
        femme du Roy: les fit continuer si long temps, que tout le iour se
        passa en resioüyssances, en festins, &amp; en feux de ioye. Les ruës
        retentissoient de ceux qui couroient par tout en criant, Viue le Roy,
        viue la Reyne. Cela fut suiuy du solemnel &amp; triomphant Sacrifice,
        où Celiodante, fondé de la Procuration du Roy, espousa la Reyne,
        habillé de sa robbe Royale, la Couronne sur la teste, &amp; le Sceptre
        à la main, &amp; la conduisit sur vn Theatre couuert de draps d’or.
        Apres que le peuple eut crié long temps,
        <i>Viue la Reyne</i>, &amp; souhaitté toute sorte de benedictions à elle, &amp;
        à ses enfans, elle se retira: &amp; les Herauts arriuans sur le mesme Theatre, crierent,
        <i> Largesse, largesse, largesse</i>: &amp; ietterent sur le
        peuple quinze ou vingt mille pieces d’or, où d’vn costé il y auoit les
        visages de Policandre &amp; d’Argire, &amp; de l’autre vne fournaise
        ardente, sur laquelle il tomboit de la pluye, &amp; ces trois mots Romains,
        <i> Ardentior per obstentia</i>. Par là, Madame, ce grand Roy
        vouloit tesmoigner que les choses <pb n="437"/> passées ayant esté comme
        vne pluye sur vn grand feu, au lieu d’esteindre l’Amour qu’il auoit
        pour la Reyne, n’auoient fait que l’augmenter. Comme cela fut fait, la
        Reyne remonta dans son chariot, auec la Princesse Cephize, &amp; les
        quatre Comtesses des Ambarres, qui auoient les premiers rangs aux
        ceremonies, pour porter la queuë de la robe Royale. Elle estoit ioyeuse
        ; mais sans le mal du Roy, il est indubitable que l’excez de sa ioye
        luy eust fait mal: Aussi-tost qu’elle fut deuant luy, elle se ietta à
        genoux, &amp; luy demanda sa main à baiser. Le Roy ne la peût souffrir
        en cét estat: mais se baissant pour la releuer, fit veoir que ses
        forces n’estoient pas égales à son courage. Il s’estoit fait parer
        toutesfois autant qu’il l’auoit iugé à propos, &amp; se fardant contre
        la maladie, se fit veoir auec vn visage tout autre qu’il n’auoit eu
        depuis qu’il estoit malade. Les tables furent dressées dans la salle du
        bal, où toute la Cour mangea auec Rosileon, &amp; Cephize, qui en cette
        ceremonie representerent le Roy &amp; la Reyne, pendant que Policandre,
        de peur que le bruit n’accreust son mal, fit mine de manger auec la
        Reyne: mais ses douleurs le pressant, il se fit remettre la teste sur
        le cheuet, laissant Celiodante auprés de la Reyne pour luy tenir
        compagnie: Toutesfois il commanda que le bal se tint; mais la Reyne
        ne voulant point de semblables resioüyssances à la veille d’vn si grand
        ennuy, fit dire sous-main qu’elle ne l’auroit pas agreable, tellement
        que chacun se retira chez soy, au lieu de dancer, comme le Roy diuerses
        fois l’auoit enioint, pour n’oublier rien à faire pour sa femme.
        L’apresdinée se passa en vne gran-<pb n="438"/>de alarme; car les
        efforts que le Roy s’estoit faits l’ayant empiré, il luy suruint vne
        foiblesse, où l’art des Medecins, &amp; la puissance des remedes ne
        peûrent rien aduancer que trois ou quatre heures ne fussent passées.
        Comme il fut reuenu de ce long esuanoüyssement, il veid la Reyne qui
        auoit quitté ses habillemens de parade, &amp; pleuroit au cheuet de son
        lict auec la Princesse Cephize. D’où vient ce changement, dit le Roy,
        vous lassez-vous desia de faire la mariée? Seigneur, luy
        respondit-elle, ie supplie tres-humblement vostre Majesté de ne nous
        point forcer à des choses impossibles: Que ie vous voye malade, comme
        vous estes, &amp; que ie sois parée, c’est me commander de ne vous
        aymer point. Il n’y a pas vne minute que nous croyions vous auoir
        perdu, dites-moy donc, s’il vous plaist, comme vous vous portez, &amp;
        si vous ne voulez point prendre courage? Madame, luy dit-il, ie me
        porteray, graces à Dieu, bien aussi-tost que i’auray acheué ce que si
        heureusement i’ay acheminé. Qu’on me fasse venir mes Secretaires &amp;
        mon Chancelier, encore qu’il ne soit pas bien seant de parler
        d’affaires en vne feste comme celle-cy, si est-ce que ma disposition ne
        peut souffrir aucvn retardement. Les Secretaires d’Estat estans prests,
        ils entrerent, &amp; selon ce qu’il leur auoit esté commandé,
        presenterent au Roy deux promesses de mariage. Par l’vne le Roy donnoit
        sa fille Rosanire à Rosileon: &amp; la Princesse Cephize, fille de
        Clorisene sa premiere femme à Celiodanthe son fils. Ces deux Princes
        estans au comble de leurs felicitez, estoient contraints de s’attrister
        &amp; se resioüyr en mesme temps. Celio-<pb n="439"/>dante prit la main
        de Cephize, &amp; la baisant par le commandement du Roy, se tesmoigna
        tres content de la prendre pour femme. Rosileon esperoit beaucoup, mais
        il ne tenoit rien, pource que la Princesse Rosanire estoit icy. Mais,
        s’il m’est permis de dire mes sentimens de la ioye de ces deux Princes,
        ie diray que le contentement de Rosileon doit passer, lors qu’il
        possedera Rosanire, celuy du Prince son frere, pource que l’esperance
        luy donnoit autant de ioye, que la presence de Cephize en donnoit à
        l’autre. Cela fait, le Roy signa les promesses comme pere, se portant
        fort pour ses filles, encore qu’il y en eust vne presente: les Princes
        comme maistres absolus de leurs actions: la Reyne comme ratifiant &amp;
        ayant agreable cette double alliance: Le Chancelier scella le tout,
        &amp; les Secretaires y ayans apporté leurs solemnitez, les promesses
        furent mises en la puissance de la Reyne. Tout le monde s’estant
        retiré, il ne demeura que la Reyne, les deux Princes, la Princesse, le
        Chancelier, deux Comtes, &amp; vn Secretaire d’Estat, pour escrire tout
        ce que diroit le Roy. Comme il se veid en ce repos, il les fit tous
        approcher, &amp; parlant le plus haut qu’il peût, il commença son
        discours par la Reyne. Madame, luy dit-il, i’ose croire que vous estes
        contente. Dites-moy si ma croyance est fausse ou veritable? La Reyne
        luy respondit les larmes aux yeux, qu’elle l’estoit autant que le
        pouuoit permettre sa maladie. Mais à cela prest, reprit il, vous n’auez
        rien à souhaitter de moy pour vostre contentement? Vous auez esté au
        delà de mes esperances, Seigneur, luy dit-elle, &amp; ie demanderois ce
        que <pb n="440"/> les Dieux ne peuuent faire, si i’estois assez
        aueugle pour desirer encore quelque chose de vostre courtoisie. Cela
        estant, Madame poursuiuit-il, ie n’ay rien à vous prier sinon qu’apres
        ma mort, conseruant chere la memoire de vostre Policandre, vous ne
        fassiez aucvne difference entre Rosileon &amp; Celiodante, ny entre
        Rosanire &amp; Cephize. A n’en mentir point ie ne vou sçaurois dire
        lequel i’ayme le mieux, &amp; bien que la Nature ne m’en ayt donné que
        deux, si est-ce que ie puis dire que l’affection me les a donnez tous
        quatre. Ie vous les laisse entiers comme mes predecesseurs me les ont
        laissez. C’est à vous qu’ils doiuent recourir, &amp; vous qu’ils doiuent
        seruir. Ils auront ce que vous iugerez qu’ils doiuent auoir: &amp; la
        vertu des enfans estant vne marque certaine de celle de la mere,
        m’asseure que vous ne les mescognoistrez point, etant qu’ils
        demeureront aux termes où ils ont vescu iusqu’à present. Venez donc
        ievnes Princes, en la vertu desquels il me semble que ie ressuscite:
        embrassez-moy, &amp; receuant la benediction d’vn Roy assez heureux,
        ne vous esloignez iamais du chemin que i’ose esperer sans vanité
        qu’elle vous monstrera. Vous auez des obligations à cette grade
        Princesse, (il leur dit cela en monstrant Argire) desquels vous ne vous
        sçauriez acquitter: mais luy obeïssant comme bons fils, &amp; la
        protegeant comme grands Princes, rendez ce tesmoignage à la posterité,
        eu plustost à vous mesme, que vous n’auez rien laissé à faire pour elle,
        que ce qui s’est trouué au-delà de vostre puissance. Et toy, ma chere
        fille, (Il embrassa Cephize en disant ces paroles) tu <pb n="441"/> ne
        perds rien en me perdant, puisque ie te laisse entre les mains d’vne
        Princesse qui te tiendra lieu &amp; de Policandre, &amp; de Clorisene:
        Ie l’en supplie de tout mon cœur, &amp; suis asseuré qu’elle aura
        tousiours cher ce que i’auray tousiours grandement aymé. Ie suis fasché
        que ie ne puis parler à Rosanire: mais puis qu’elle est trop
        esloignée pour l’enuoyer querir, elle receura la benediction d’vne main
        plus puissante que la mienne. Ie pris le grand Tautates qu’il la luy donne, &amp; luy fasse trouuer heureux le mariage
        dont les recherches luy ont esté si agreables. Ie ne vous parleray point
        de mes Estats, Madame continua-t’il se tournant vers Argire, ces gens
        de bien vous diront ma façon de regner, &amp; la face qu’ont les
        affaires. Que le poids ne vous estonne point. Il est grand à la verité
        ; mais il est comme ceux qui sont attachez à ces excellentes machines
        si bien reiglees; &amp; si pleines d’admirables ressorts, qu’on les
        fait aller où l’on veut auec vn doigt. Ie donneray ceste loüange à mes
        Ministres, &amp; ce sera peut-estre la plus grande recompense qu’ils
        doiuent attendre de leurs longs &amp; heureux seruices, qu’ils sont les
        plus puissants ressorts par l’industrie &amp; la fidelité desquels i’ay
        fait viure en paix des peuples tous differents de coustumes &amp;
        d’humeurs. On trouuera vn testament apres ma mort escrit de ma main:
        Ie veux qu’il soit suiuy, si l’on ne veut que mon ame s’en aille sans
        repos, &amp; que ie sois vn ingrat enuers tout ce qu’il y a de bons
        seruiteurs au monde. Il n’en peût dire dauantage, pource que sa
        foiblesse le re-<pb n="442"/>prit. Il n’y fut pas tant que l’autre fois:
        mais il en sortit beaucoup plus changé, &amp; plus abatu. Les Medecins
        ne déguiserent point l’extrêmité où il estoit à la Reyne: au
        contraire ils l’asseurerent qu’il ne passeroit pas la nuict.
        L’affection de la Reyne luy fit rejetter cét aduis, neantmoins il se
        trouua veritable; car cependant que les Druydes luy parloient des
        choses de l’autre monde, &amp; des felicitez eternelles que l’ame
        gouste apres qu’elle est separée du corps, il rendit la sienne auec vn
        repos si grand, qu’il y auoit plus vne heure qu’il estoit mort, qu’ils
        l’entretenoient encore. Les Medecins luy prirent le bras: mais ne luy
        trouuant ny poux, ny chaleur, allerent dire aux Princes que le Roy
        estoit expiré, &amp; qu’ils emmenassent la Reyne &amp; la Princesse
        hors de sa chambre. On ne peût parler si dextrement de cette sorte,
        qu’elles ne se doutassent bien à quelle intention les Princes le
        faisoient. Les voyla à s’arracher les cheueux, s’égratigner le visage,
        &amp; si les Dieux n’eussent permis pour leur repos qu’elles firent
        apres estre reuenuës, les paroles qu’elles dirent, &amp; les excessiues
        douleurs ausquelles elles se laisserent emporter: tant y a que de
        huict iours apres il n’y eut moyen de consoler la Reyne ny luy parler
        de prendre chose du monde. Il n y eut Druyde qui n’y espuisast tout son
        eloquence, &amp; si le Prince Rosileon ne luy eust parlé de vous, &amp;
        fait entendre l’estat de vos affaires, ie croy qu’elle seroit morte en
        son dueil, ou y feroit encore enseuelie. <pb n="443"/> Vostre consideration
        seule la remit, &amp; ce que les Dieux &amp; les hommes n’auoient peû,
        le nom seul de la Nymphe Amasis l’emporta sur l’obstination qu’elle
        auoit à se persecuter, &amp; oublier toutes choses. Dés le iour mesme
        que vos nouuelles luy furent apportees, elle commanda à ses deux fils
        d’armes puissamment, fit venir les Officiers de ses Couronnes, ausquels
        elle fit entendre sa volonté, &amp; voulut le lendemain se trouuer au
        Conseil. Elle y fut en son grand dueil, accompagnée des Princes, de la
        Princesse, des Comtes, Barons, &amp; autres Officiers de la Couronne.
        Elle y presenta son contract de mariage d’vne main, &amp; l’autre
        furent ouuerts, &amp; rien n’y ayant esté changé, ny disputé, ceux qui
        representoient le corps des Druydes, des Cheualiers, &amp; du Peuple,
        s’obligerent, en mettant l’espée à la main, &amp; ceux qui n’en
        portoient point en leuant les mains au dessus de leurs testes, de les
        maintenir, &amp; obseruer de poinct en poinct ce qui y estoit contenu.
        Ce jour là passé, la Reyne fut tenir son lict de lustice en la Cour des
        Druydes, Iuges Souuerains sous elle en ses Royaumes, &amp; y ayant
        fait ratifier tout ce qui auoit esté resolu au Conseil d’Estat, parla
        des obligations qu’elle vous auoit, Madame, &amp; de l’exemple qu’elle
        donneroit à ses voisins, en assistant vne Princesse poursuiuie par ses
        subjets rebelles. Ceste guerre fut trouuée iuste, &amp; pour la faire,
        la Reyne fut priée de tirer l’argent du tresor, &amp; des armes &amp;
        des machines des magasins. Huict autres iours durant, les Gouuerneurs
        des Prouinces &amp; des villes, &amp; les autres Cheualiers de sa
        <pb n="444"/> Cour, luy vindrent offrir leurs espees, leurs biens &amp;
        leurs vies. Encore que tous les subjets de la Reyne ayent tousiours
        seruy par affection, &amp; non pas, comme i’oy dire qu’on fait presque
        par tout ailleurs, par ceste infame &amp; sordide esperance d’auoir des
        pensions, d’obtenir des charges, &amp; faire fortune à quelque prix que
        ce soit: si est-ce que ceste Princesse, pour les gratifier, leur fit
        non seulement de grands presents, mais les fit payer de tout ce qui
        leur estoit deu. Cette gratification leur sembla si extraordinaire, que
        tous d’vne voix vinrent luy iurer de la seruir deux ans à la guerre, à
        leurs despens, &amp; mener, sans qu’ellle deboursast chose du monde,
        deux fois autant de Solduriers, d’Ambastes, &amp; autres, qu’ils
        estoient par les loix obligez d’en fournir. La Reyne se contenta de
        leur bonne volonté, &amp; les pria de reseruer cette liberalité, quand
        elle seroit contrainte, de crainte de fouler ses subjets, d’y auoir
        recours pour ses Estats. Elle obtint cela plus difficilement, qu’en vn
        autre pays on obtient le contraire: mais les hommes furent leuez auec
        telle fidelité &amp; telle diligence, ou tirez des garnisons où ils
        estoient en temps de paix, qu’il y a plus de huict iours que trente
        mille homme sont sur les frontieres de la basse Bourgongne, sur les
        riues de l’Arar. Celiodante &amp; Rosileon y sont en personnes, qui
        veulent forcer les Bourguignons, &amp; se treuuer vn chemin en leur
        passant sur le ventre, mais leur Conseil qui a esté aduerty de la part
        de Sigimond, que dans peu de temps le Roy Gondebart sera contraint de
        faire tourner la teste de son armée ailleurs, ne veut rien hazarder. Si
        la partie <pb n="445"/> estoit moins égale qu’elle n’est, Rosileon
        donneroit la bataille: Mais Gondebaut a quarante mille homme pour le
        moins, &amp; quand il perdroit la bataille, cela ne peut-estre sans
        qu’il y demeure beaucoup de nos forces: de sorte que ce seroit à
        recommencer. Les Princes ont aduerty la Reyne de cela, &amp; luy ont
        fait tellement voir que ce seroit reculer que de se haster, qu’elle
        s’est resoluë de m’enuoyer vers vous pour vous continuer de tenir bon,
        croire que ce retardement n’est point vn refroidissement en ce qu’elle
        vous à promis: &amp; que si elle veoid que les choses tirent en
        longueur, elle fera hazarder la bataille plustost que de vous manquer
        dauantage. Ainsi finit ce Messager les nouuelles qu’Argire luy auoit
        commandé de porter à la Nymphe: Et apres s’estre teu quelque temps,
        demanda congé d’aller faire la reuerence à la Princesse Rosanire, &amp;
        luy presenter les lettres de la Reyne &amp; de Rosileon. Aussi tost
        qu’il fut party, Amasis ayant passé du ressentiment des ennuis
        d’Argire, à l’expression de maux que ce retardement de secours, par
        l’obstacle des armees du Roy des Bourguignons, luy deuoit apporter, ne
        peût se contraindre tellement, qu’on ne veist bien que sa constance
        commençoit à se relascher. Quoy! disoit-elle, faut-il que ie sois
        abandonnée de tous mes amis à la fois, &amp; comme s’ils auoient
        intelligence aues mes subjets rebellez, qu’ils me laissent à la mercy
        de leur monstrueuse tyrannie? Non, Madame, luy dit Clidamant, cela
        n’est point, &amp; quand tout le monde vous manqueroit, ce bras, ny
        celuy de tant de gens de bien qui sont icy enfermez auec vous, ne vous
        <pb n="446"/> manqueront iamais. Ha genereux Prince, luy respondit la
        Nymphe, c’est ce qui m’afflige, que de veoir tant de grands &amp;
        hardis Cheualiers à toute heure en danger de leur vie pour ma
        conseruation. Si vostre personne, qui est le port ou le naufrage de
        tant de fameux Royaumes, pouuoit auoir dispense des fortunes qu’elle
        prend plaisir d’aller chercher, &amp; que ces Cheualiers, qui sont out
        l’ornement &amp; toute la force de leurs Prouinces, fussent en seureté,
        ie serois moins impatiente que ie ne suis, &amp; ne craignant que pour
        moy, i’ose dire, sans me flatter, que ie ne craindrois que fort peu.
        Alcidon, Damon, &amp; les autres, prenans lors la parole: Madame, luy
        dirent-ils, si vous ne voulez que nous croyons que c’est la défiance
        que vous auez de nostre courage, plustost que l’affection que vous nous
        portez, qui vous fait parler ainsi: obligez-nous tant, sil vous
        plaist, que de rejetter en nostre consideration les apprehensions que
        cette mesme consideration vous donne. Mais, dit le grand Druyde, sans
        que la Nymphe se trouble dauantage pour vous, Seigneurs Cheualiers, il
        faut qu’elle essaye par vne autre voye de vous esloigner du peril,
        &amp; ce sera de ceste façon que sans craindre pour vous, elle vous
        empeschera aussi de craindre pour elle. Graces à Dieu, nous ne sommes
        ny presses par l’ennemy, ny par nostre necessité. Nos greniers sont
        pleins de grains, nos caues de vins, &amp; nos celiers de tout ce qui
        reste pour la nourriture des grands &amp; des petits. Quelque lent que
        soit le secours, si est ce que i’espere qu’il ne nous manquera point.
        La nuict passée nous doit auoir appris que nos amis ne dorment pas. Le
        traistre a <pb n="447"/> senty la pesanteur de leurs coups, &amp; dans le
        lit où il est arresté par ses blesseures, a sujet d’estre moins content
        que nous. Le Prince Sigismond ne peut-estre si resserré, qu’il n’ait
        appris l’estat où nous sommes. Lindamor à cette heure que ie parle, est
        mort, ou il est en chemin auec toutes ses forces. Et la Reyne Argire
        nous tesmoignant le soin qu’elle prend pour Madame, ne desire pas moins
        faire acquerir l’honneur de nostre deliurance aux siens, que nous
        desirons d’estre promptement deliurez. Attendons vn peu, puisque nous
        pouuons attendre beaucoup: vne moindre ville que celle-cy autrefois a
        arresté toute la puissance Romaine, &amp; la tenuë dix ans durant sans
        rien faire. Que ne ferons-nous point contre vne poignée de méchants, qui
        ne seront assistez qu’autant que l’interest de nos voisins les y
        obligera: c’est à dire ou lentement, ou foiblement. Et, ce qui est le
        meilleur pour nous, c’est que Gondebaut luy-mesme, tout grand partisan
        qu’il se die des pretensions de Polemas, ne le secourera iamais que
        pour aduancer ses affaires, &amp; non pas celles de ce traistre, &amp;
        conduira tout autrement que nostre ennemy ne l’espere. Ce discours du
        Druyde ayant rasseuré Amasis, qui seule auoit besoin de l’estre, chacun
        approuuace conseil, &amp; l’on resolut que la Nymphe feroit response à
        Argire, escriroit au Prince Sigismond, &amp; par mesme moyen à
        Lindamor. Cela deliberé la Nymphe &amp; le Prince se retirerent auec
        Adamas pour escrire, &amp; le Messager de la Reyne ayant esté presenté
        à Rosanire, dissimulant l’ennuy qu’il auoit de la mort du Roy
        Policandre <pb n="448"/> de peur qu’elle ne le soupçonnast, luy presenta
        ses lettres. Comme se porte le Roy, luy dit Rosanire auec vn mouuement
        qui fit voir que la Nature ne nous laisse iamais ignorer, quelque
        distance de lieux qu’il y ait, ce qui arriue à ceux que nous aymons.
        Mais, continua-t’elle, dites-moy veritablement comme il se porte? Fort
        bien, Madame, luye respondit le Messager, il auoit quitté le lit huict
        iours auant que ie partisse de la Cour. Il disoit en quelque sorte vray: mais il
        ne disoit pas ce que la Princesse pensoit. Elle ouurit les
        lettres, &amp; la premiere qu’elle leut fut celle de la Reyne. Il y auoit ainsi.</p>
    </div>
    <div type="contentli">
        <milestone unit="line"/>
        <head type="chapitre">LA REYNE ARGIRE,</head>
        <p>A la Princesse Rosanire.</h3>
        <milestone unit="line"/>
        <p>NE trouuez pas estrange que ie vous nomme ma
        fille. Le Roy me l’a commandé, &amp; lors que vous verrez qu’il vient
        d’adiouster la necessité au commandement, ie me figure que vous
        retrancherez beaucoup de l’estonnement que vous en pouuez auoir.
        Rosileon est si transporté d’auoir obtenu du Roy la permission de vous
        seruir, &amp; si vous l’auez agreable, la promesse de vous posseder,
        qu’il va faire des montagnes de corps, &amp; des fleuues de sang, pour
        vous retirer de la ville où vous estes assiegée. Ie n’ose m’asseurer
        que vous soyez aussi ioyeuse de ces nouuelle, qu’il se le promet de
        vostre bien-veillance: mais i’espere bien <pb n="449"/> qu’apres auoir
        aymé Rosileon incognu pour son merite, vous ne diminuerez pas cette
        bonné volonté pour sçauoir qu’il est fils de Vicentix Roy de Sentons,
        &amp; d’Argire Reyne des Pictes, des Ambarres, &amp; des Boyens.</p>
        <milestone unit="line"/>
    </div>
    <div type="contentl">
        <p>Ces qualitez nouuelles d’Argire mirent en l’esprit de la Princesse
        la curiosité de sçauoir comme cela s’estoit passé Le Roy, dit-elle au
        Messager, a donc espousé la Reyne Argire? Oüy, Madame, luy respondit-il,
        &amp; la joye a esté si generale par tous leurs Estats, qu’il sembloit
        que les difficultez &amp; les delays dont ce mariage auoit esté
        trauersé, auoit accreû le desir &amp; le contentement de tous leurs
        peuples, à proportion qu’ils en auoient retardé l’accomplissement. Ie
        suis tres-satisfaite de cette action, poursuiuit la Princesse, &amp;
        puis dire qu’aujourd’huy ie suis fille d’vn pere sans defaut. Mais, ie
        te prie, conte moy les particularitez de cette alliance. Le Picte luy
        redit toutes ces nouuelles, sinon auec les mesmes paroles, pour le
        moins auec les mesmes circonstances qu’il y auoit apportees en les
        disant à la Nymphe. Il est vray que la Princesse n’y estoit pas fort
        attentiue: car impatiente de veoir la lettre de son cher Rosileon,
        l’ayant prise, elle l’ouurit; &amp; à mesure que l’autre parloit,
        elle y lisoit ces paroles. <pb n="450"/></p>
    </div>
    <div type="contentli">
        <milestone unit="line"/>
        <head type="chapitre">ROSILEON</head>
        <p>A la Princesse.</h3>
        <milestone unit="line"/>
        <p>IE ne sçay, Madame, comme vous receurez les nouuelles de mon
        bon-heur; mais si vous n’auez point oublié les promesses qu’autrefois
        vous auez trouué bon de me faire, ie croiray, s’il vous plaist,
        qu’elles vous seront tres-agreables. En fin le Roy s’est repenty
        d’auoir voulu estre deux fois plus fort que l’Amour. Il s’est soubmis à
        tout ce que pour sa satisfaction il luy a pleû desirer de luy. La Reyne
        ma mere, à laquelle il vient de faire l’honneur qu’elle attendoit de sa
        generosité, ayant la premiere senty la violence qu’il faisoit à
        l’Amour, a esté aussi la premiere satisfaite. Pour moy, qu’ay-ie iamais
        dit contre ce grand Roy, quand il me vouloit faire vne semblale
        iniustice, dont ie ne me repente, &amp; ne luy demande à toute heure
        pardon, apres en auoir receu des faueurs, &amp; tiré des aduantages que
        ie ne puis estimer, puis qu’ils ont pour obiect vne chose inestimable?
        C’est vous, Madame, qu’il me vouloit autrefois oster par interest,
        &amp; c’est vous qu’il me rend par sa pure bonté. Fasse le grand
        Tautates que vous en ayez tout le contentement que pour mon repos ie
        vous sohaite, &amp; que <pb n="451"/> bien-tost l’espée à la main, vous
        ostant de la prison où les meschans vous retiennent, ie ne me presente
        deuant vous que les lauriers sur la teste, pour auoir. dompté la
        Perfidie &amp; la Rebellion.</p>
        <milestone unit="line"/>
    </div>
    <div type="contentl">
        <p>Aussi-tost que Rosanire eust acheué de lire cette lettre, transportée
        mais en soy-meyme de la joye de veoir son cher Rosileon absolument
        sien, demanda des tablettes pour escrire à la mere &amp; au fils. Elle
        satisfit à l’Amour premierement, &amp; apres au deuoir. Voicy la lettre
        qu’elle enuoya au Prince.</p>
    </div>
    <div type="contentli">
        <milestone unit="line"/>
        <head type="chapitre">ROSANIRE,</head>
        <p>A ROSILEON</h3>
        <milestone unit="line"/>
        <p>I’AVROIS enuie de me plaindre de vous, mais ie reserueray
        l’effect de ma colere au temps que vous viendrez vous-mesme apprendre si
        se suis contente de sçauoir que vous l’estes. I’aurois peur de vous
        faire perdre le courage de me deliurer, si ie me declarois vostre
        ennemie. I’attendray donc d’estre en liberté pour prendre celle de vous
        quereller. Toutefois ie n’entends pas que le mal que ie pese euiter
        d’vne façon m’arriue par le remede que i’y veux apporter. Vous sçauez
        que ie ne suis pas fort mauuaise, &amp; quand ie l’aurois esté iusqu’icy il n’est
        plus temps que ie le sois, puisque celuy qui a
        pouuoir sur moy de mort &amp; de vie, a trouué bon de <pb n="452"/> s’en
        deffaire entre vos mains, &amp; par vne donation reciproque, me donner
        à celuy qu’il m’auoit autrefois donnée.</p>
        <milestone unit="line"/>
    </div>
    <div type="contentl">
        <p>La lettre que la Princesse escriuoit à la Reyne ayant esté
        fermée auec celle-cy, on les donna à ce Messager, qui ayant pris congé
        de Rosanire, fut retrouuer la Nymphe. Elle le remit entre les mains
        d’vn Maistre-d’hostel de sa maison pour le faire manger &amp; vne
        heure apres l’ayant enuoyé requerir, &amp; luy recommandant sur tout
        d’apprendre des nouuelles du Prince Sigismond &amp; de Lindamor, &amp; s’il
        estoit possible, leur donner les lettres qui leur estoient escrites.
        Elle ne le voulut pas retenir dauantage, afin qu’il ne perdist point
        l’occasion d’estre bien loin de la ville auant qu’il fust iour. Damon
        &amp; Adamas le menerent par vn autre endroit du Chasteau, où il n’y
        auoit point d’eau, &amp; le firent sortir par vne poterne. Il courut
        fortune d’estre pris par les Coureurs de Polemas; mais les Dieux luy
        firent rencontrer vn bois, dans lequel il ne peût estre trouué, pource
        que les Coureurs ayans vn prisonnier auec eux n’oserent s’engager trop
        auant auec luy dans la forest. Ils retournerent au camp, &amp; ayans eu
        permission d’entrer où estoit Polemas, luy presenterent vn estranger
        armé de toutes pieces, qui auoit esté pris plustost pour ce qu’il
        l’auoit voulu qu’autrement. Ce Cheualier salüa , &amp; luy dit qu’il
        estoit vn estranger, qui auoit passé la mer pour tirer raison d’vn
        Neustrien qui auoit enleué sa sœur. Qu’il le cherchoit depuis trois
        Lvnes par toutes les Gaules, &amp; apres beaucoup de peines &amp;
        d’enquestes, il auoit sçeu qu’au lieu de Lydias, <pb n="453"/> qui estoit
        son nom, il se faisoit appeller Ligdamon, &amp; de Paris, où il auoit
        passé, estoit venu en Forests. Ce que vous dites est vray, luy respondit
        Polemas, il n’y a pas long-temps que vostre ennemy estoit entre mes
        mains. Il est dans la ville que ie tiens assiegée, &amp; dés demain vous
        pouuez le faire appeller, si vous estes encore en ceste volonté.
        Polemas, s’il eust voulu, pouuoit apprendre à cét estranger l’histoire
        de Ligdamon &amp; de Lydias, pource qu’il la sçauoit fort bien: mais
        estant bien ayse aux despens d’autruy de faire desplaisir à la Nymphe,
        &amp; se venger de Ligdamon d’vne façon ou d’autre, luy promit dés le
        lendemain d’enuoyer vn Trompette appeller son ennemy. En mesme temps il
        commande à ceux qui auoient prit cét estranger de le mettre en liberté,
        &amp; appellant Listrandre luy donna charge d’en auoir soin. La nuict
        lors estant fortaduancée, ne mit gueres à faire place au iour. Cét
        estranger n’auoit point dormy de trop d’impatience. Aussi fut-il armé à
        la pointe du jour. Listandre pour l’accompagner se fit habiller
        aussi-tost, &amp; l’heure venuë que l’on entroit en la tente de
        Polemas, il l’y conduisit. Ce Cheeualier ignorant l’intention de ce
        rebelle, voulut faire appeller Lydias, &amp; luy reprocher sa double
        lascheté, l’vne d’auoir trahy ses amis, &amp; l’aautre d’auoir changé
        son nom. Mais l’autre ayant peur que cela fist retarder ou refuser le
        combat, concerta si bien l’affaire, qu’il fit escrire le cartel comme
        il voulut. Cela fait, on fait venir vn Trompette, chargé du billet,
        estant arriué aux portes de la ville, demanda qu’on le fist parler à
        Ligdamon. On fut en aduertir Damon, qui n’estant pas encore leué,
        enuoya <pb n="454"/> vn Centenier sçauoir ce que vouloit ce trompette:
        mais n’ayant rien voulu dire, on le fit entrer, &amp; de là conduire
        iusqu’au logis de Ligdamon. Il auoit esté presque toute la nuict auec
        Leonide, Syluie, &amp; leurs compagnes, &amp; ne s’estant retiré que
        fort tart, &amp; encore trop tost pour luy, qui apres tant de rigueurs,
        tant de supplices, &amp; tant de mespris, se voyoit à la veille de sa
        bonne fortune, il ne commençoit qu’a dormir. Le Trompette ne peût
        iamais obtenir de ses gens, la permission de parler à luy: &amp; s’il
        n’eust fait mine qu’ils’en retournoit, &amp; publieroit par tout que ce
        refus venoit de luy, au lieu d’vne heure qu’il fut à attendre; il y
        eust esté plus de deux. Il fallut donc en aller aduertir Ligdamon, qui
        l’ayant fait entrer. receut le cartel dont i’ay parlé, &amp; y leut ces
        paroles.</p>
    </div>
    <div type="contentli">
        <milestone unit="line"/>
        <head type="chapitre">Vn Cheualier Estranger,</head>
        <p>A Ligdamon.</h3>
        <milestone unit="line"/>
        <p>Si vous ne m’auiez offensé iusqu’à l’extremité, ie n’aurois pas
        pris la peine devenir si loin vous chercher pour en tirer raison. Vous
        auez diffamé par vostre perfidie toute vne race qui n’eust iamais eu
        sujet de se plaindre de la fortune, si iamais la fortune ne vous eust
        conduit comme par la main, pour en troubler le repos. I’ay si bonne
        opinion de vous, que ie ne pense pas qu’à la mauuaise foy vous vouliez
        adiouster la lascheté, &amp; qu’apres auoir fait mal, vous n’ayez pas
        le courage de <pb n="455"/> le soustenir. Si cela est, trouuez-vous dans
        deux heures entre la ville &amp; le camp, armé, &amp; monté comme les
        Cheualiers ont accoustumé de l’estre.</p>
        <milestone unit="line"/>
    </div>
    <div type="contentl">
        <p>Ligdamon n’eut pas si tost commencé de lire ce billet, qu’en son
        ame il iugea qu’encore vn coup il estoit pris pour Lydias: mais estant
        bien ayse que l’occasion se presentast pour auoir les yeux de Syluie
        tesmoins de sa valeur, il renuoya le Trompette, auec promesse qu’il se
        trouueroit au lieu du combat, à neuf heures sonnantes. Il ne faisoit
        que d’acheuer ces mot, quand Damon entra chez luy pour appredre ce que
        c’estoit. Lydias s’y trouua aussi, &amp; le bruit s’en publiant
        par tout, le Prince Alcidion, &amp; Alcandre y vindrent de compagnie.
        Ligdamon leur fit veoir le billet qui luy auoit esté enuoyé, &amp; sans
        s’arrester aux discours de ses amis, se resolut d’aller trouuer la
        Nymphe, &amp; selon la coustume luy demander la permission de se
        battre. Ses amis ne iugeans pas à propos de vouloir exiger de luy vne
        chose que l’on n’obtiendroit iamais d’eux, le suiuirent, &amp; bien
        qu’il fust grand matin, ne laisserent pas de trouuer la Nymphe
        habillée. Le Prince estoit allé veoir auec Damon les ouuriers qui trauailloient à
        la fortification du lieu par lequel Marcilly auoit failly d’estre pris: mais
        la diligence qu’il fit fut telle, qu’auant que Ligdamon eust parlé à la Nymphe, il le trouue auec
        ses amis, qui attendoient. encore dans l’antichambre de la Nymphe. Elle
        sortit sur le champ, &amp; voyant tant de Cheualiers: Quelle
        nouuaeuté, Messieurs, vous amene si matin, leur dit-elle. C’est,
        Madame, respondit le Prince, apres luy auoir donné le <pb n="456"/>
        boniour, vne nouueauté qui ne vous sera gueres agreable. Ligdamon
        voyant que Clidamant le conuioit à parler, continua ainsi. La necessité,
        Madame de contenter vn homme que ie ne cognois point, pour vne pretenduë
        iniure que i’ignore, m’oblige de vous importvner à l’heure qu’il est,
        &amp; vous supplier tres humblement d’agreer le combat que ie luy viens
        de promettre. Ces combats donc, dit la Nymphe, n’auront point de fin,
        &amp; le traistre Polemas pour essayer de m’affoiblir en m’arrachant
        les nerfs l’vn apres l’autre, &amp; me tirant le sang goutte à goutte,
        inuentera tous les iours des suiets de les renouueller? Que le grand
        Tautates me pvnisse, si ie le permets dauantage? Oüy, Ligdamon,
        puisque vostre requeste a preuenu les defenses qu’il y a long-temps que
        i’ay deliberées, ie ne vous refuse point l’occasion d’acquerir de
        nouuelles marques d’honneur: mais ie prends les Dieux à tesmoins de la
        protestation que ie fais, qu’il n’y aura Cheualier auec moy, auquel
        desormais ie donne la permission de se battre. S’ils sont mes amis, ils
        auront agreable que ie reserue leurs courages en des suiets, ie les y
        contraindray par la voye des Loix &amp; de la Iustice. Ligdamon ayant
        eu congé de s’aller mettre en estat de sortir, fit la reuerence à la
        Nymphe, &amp; passa par la chambre de Galathée, qui au bruit de ce
        nouueau combat s’estoit fait habiller plustost que de coustume. Syluie
        qui tesmoignoit moins d’amour qu’elle n’en auoit, fut troublée de veoir
        ce prodige de fidelité; Ligdamon, dis je, au hazard de perdre la vie,
        ou pour le moins de retourner du combat auec des grandes blesseures.
        Elle se re-<pb n="457"/>mit toutefois, &amp; de peur que Leonide ou
        quelqu’autre de ses compagnes n’y prissent garde, alla trouuer la
        Nymphe qui l’auoit fait appeller, &amp; ne retranchant presque rien de
        son ordinaire maiesté, oüyt les belles paroles de son Cheualier auec sa
        froideur accoustumée. Syluie, luy dit la Nymphe, Ligdamon m’attend que
        vostre benediction pour aller vaincre son ennemy. Ne soyez pas encore
        vn coup cause pour le traitter trop indifferemment, qu’il nous donne la
        peine de l’aller veoir au lict. Madame, luy respondit Syluie, il n’y a
        point de danger que ligdamon sente combien Tautates hait ces excessifs
        tesmoignages de valeur &amp; du mespris de viure. Il va, à ce que ie
        viens d’apprendre, se battre contre vn incogneu, &amp; pour vn suiet
        encore plus incognue. Laissez le, s’il vous plaist, Madame, sous vostre
        protection, puisque contre sa parole il entreprend tout sans vostre
        consentement, &amp; ne m’obligez point à me contraindre iusqu’à la
        necessité d’approuuer sa temerité. Elle dit ces trois derniers mots en
        riant, &amp; fit veoir à Ligdamon que sa conscience &amp; sa bouche
        n’estoient pas de mesme opinion. Voyla cependant ce Cheualier sur les
        ciuilitez, qui ne laisse rien à dire de tout ce qu’il croit capable de
        toucher Syluie, &amp; poursuiuit si chaudement cette victioire, qu’en
        fin Syluie ne pouurant resister, fut forcée de luy tesmoigner que sa
        discretion luy estoit agreable, &amp; qu’encore que son combat luy
        dépleust, elle promettoit de luy accorder ce qu’il iugeroit capable de
        l’en faire sortir auec honneur. Galathée luy fit donner vne plume que
        Syluie portoit, &amp; vne escherpe qu’elle auoit fait faire exprés pour
        <pb n="458"/> faire son carquoir. Ligdamon chargé de ces richesses, &amp;
        rendu inuincible par ces puissans caracteres, dit ie ne sçay quoy à
        Syluie si bas qu’il ne fut oüy de personne: mais cela n’empescha
        pas qu’elle ne rougist en sousriant, &amp; pour couurir ce changement, ne
        luy dist tout haut qu’elle s’alloit mettre en prieres pour rendre son
        combat heureux. L’heure pressant, Ligdamon partit, &amp; auec quatre ou
        cinq de ses amis, s’en retourna chez luy. Il se fit apporter ses armes,
        &amp; les ayans endossées, monta sur vn grand cheual d’Italie qu’Amasis
        luy venoit d’enuoyer, &amp; auec les mesmes ceremonies, qui s’estoient
        obseruées au combat de Lipandas, fut trouuer son ennemy. Il estoit
        desia au lieu du combat, &amp; l’attendoit auec impatience: Aussi ne
        l’eust il pas plustost descouuert qu’il baissa la visiere de son
        casque, &amp; mettant son cheual en haleine, sembla à tous les
        spectateurs, gentil &amp; hardy Cheualiers errans, &amp; pour preuue
        qu’il estoit depuis peu de leur nombre, auoit vn bouclier blanc. Le
        reste de ses armes, ne laissoit point douter qu’il n’eust fait desia de
        bonnes action, pource qu’elles estoient peintre, &amp; enrichies de
        dieurs combats cizelez sur le metail. Ligdamon le regarda sans le
        mespriser ny le craindre, &amp; venant au petit galop à luy:
        Cheualier, luy dit-il, ie sers vne Dame qui merite d’auoir vn Escuyer
        de bonne maison, c’est pourquoy ie desire si ie vous vainc que vous le
        soyez vn an entier, &amp; pour rendre les conditions esgales, si ie
        suis vaincu ie seray ce que vous aurez agreable. L’autre respondit
        qu’il acceptoit ce party, &amp; sans luy parler dauantage le quitta
        pour aller prendre ce <pb n="459"/> qui luy falloit de carriere. Ligdamon
        en fit de mesme, &amp; ce puissant &amp; redoutable Cheualier venant
        contre son ennemy, comme vn débordement d’eau vient contre vne digue,
        l’atteignit de telle force que dépucelant ce bouclier si long temps
        conserué, il y fit vne grand ouuerture qui ne ressemblant pas mal à vn
        besant au milieu d’vn pal, luy donna suiet apres le combat d’en tirer
        ses armmoiries qu’il porta tant qu’il fut Cheualier sans maistresse.
        Ce grand coup l’estourdit tellement que s’il ne se fust aduisé
        d’embrasser le col de son cheual, il couroit fortune d’aller parterre.
        Ligdamon acheua sa carriere sans estre esbranlé du coup qu’il auoit
        receu sur son casque, aussi peu qu’vn grand rocher l’est d’vn
        tourbillon de vent. Leurs lances n’auoient pas laissé de se rompre,
        aussi ils en reprindrent de nouuelles, &amp; Ligdamon fasché qu’vn
        ievne Cheualier eust peû receuoir vn coup de toute sa force sans
        tomber, reuint sur luy auec vn tel effort que l’estranger atteint au
        milieu des armes, fut tellement emporté par la violence de ce grand
        choc, qu’il tomba pardessus la croupe de son cheual, &amp; tomba de
        telle sorte que Ligdamon l’enleuant sans rompre son bois, sembloit
        l’auoir percé d’outre en outre, &amp; comme vne bague l’emporter
        au bout de sa lance. Ce Cheualier estant si mal traitté, se releua presque
        aussi tost qu’il fut cheu, &amp; mettant la main à l’espée vint droit à
        Ligdamon auec beaucoup de courage. Ce combat fut court, pource que
        l’estranger n’ayant peû soustenir la pesanteur de l’espée
        &amp; du bras de Ligdamon, tomba au sixiesme coup qu’il receut, &amp; son casque
        délassé, estant sorty de sa teste, comme il tom-<pb n="460"/>ba, il fut forcé
        de rendre son espée à Ligdamon, &amp; s’aduoüant vaincu, luy iurer
        qu’il auoit promis. Ligdamon le regardant admira sa beauté. Car
        c’estoit vn ievne homme de dix-sept ou dix-huist ans, qui auoit les
        cheueux blonds, le teint blanc, les yeux bleus, &amp; tout le visage si
        delicat, que n’y ayant aucvne apparence de barbe, Ligdamon creût
        d’abord que c’estoit vne fille. L’estranger l’oste bien-tost de cette
        opinion, car se leuant il luy dit cecy. Ie croyois que defendant la
        meilleure cause du monde, les Dieux adiousteroient leurs force aux
        miennes: Mais à ce que ie voy, ils prennent quelquesfois plaisir de
        proteger les mauuaises. Ie dis cecy, Lydias, pource qu’apres auoir
        abusé de l’amitié de mon pere, au lieu d’estre obligé à sa bonne
        volonté vous auez enleué sa fille. Cheualier, luy respondit Ligdamon,
        recognoissez la Iustice des Dieux au succez de vostre combat, au lieu
        d’accuser leur prouidence. Vous vous estes addressé à vn innocent,
        &amp; par victoire vous cognoistrez que la bonne cause est tousiours la
        plus forte. Ie m’appelle Ligdamon, &amp; ne suis point Lydias, &amp;
        vostre cartel ne s’addresse point à Lydias, mais à moy qui ne fus
        iamais en la Grande Bretagne. Si i’ay commis en cela quelque faute, luy
        repartit ce ievne Cheualier estonné, mon intention n’a point failly. Le
        Chef de ceux qui assiegent cette ville, voyant le cartel que ie voulois
        enuoyer à Lydias, pour l’accuser du rapt de Melandre le changea, &amp;
        sans vouloir que le nom de ma sœur y fust leu, m’asseura que Lydias ne
        se faisoit plus nommer que Ligdamon, &amp; si ie voulois estre
        contenté, ie deuois <pb n="461"/> taire le nom de Lydias, &amp; m’addresser
        à Ligdamon. Voyla la cause du mal que i’ay fait, si veritablement vous
        n’estes point Lydias: Et s’il est ainsi, ie vay accomplir de meilleur
        cœur, ce que ie vous ay promis, puisqu’vn iour ie pourray estre libre,
        &amp; trouuer Lydias en estat de me satisfaire ou de m’oster la vie.
        Ligdamon s’estonna de la malice de Polemas, &amp; voulant obliger le
        frere de Melandre, autant qu’il pourroit, le pria de le suiure de peur
        d’accident, &amp; qu’il ne deuoit attendre de luy que des tesmoignages
        d’amitié. Ce ievne estranger touché de ces obligeantes paroles, le
        remercia autant qu’il peût, &amp; remontant à cheual comme luy, le
        suiuit iusques dans les portes de la ville. Là Ligdamon l’embrassa,
        &amp; luy dit qu’il n’auoit point suiet de se plaindre de Lydias, &amp;
        pour combleer sa ioye, luy promit de luy faire veoir bien tost la belle
        Melandre. Cét estranger se ietta à ses genoux, &amp; l’embrassant
        l’appella son second pere, &amp; sa seconde vie. Aussi-tost qu’il fut à
        son logis, il le fit desarmer, &amp; luy aussi, &amp; luy donnant tout
        ce qui luy manquoit pour estre fort bien vestu, le mena trouuer les
        Nymphes. Madame, leur dit-il en les abordant, voicy vn seruiteur que ie
        vous ay acquis. Il merite que vous en fassiez estat, il est tres
        vaillant, &amp; qui plus est frere de la bella Melandre. I’ay esté
        encore vn coup pris pour Lydias: mais ç’a esté par la meschanceté de
        Polemas, plustost que par mon visage &amp; ma fortune. Les Nymphes se
        leuerent aussi-tost pour luy faire vn bon accueil, &amp; l’obliger
        Melandre en la personne de son frere. Comme cela fut fait Clidamant
        l’embrassa, &amp; Alcidon enfaisant de mesme conuia toute la <pb n="462"/>
        Cour de le suiure. Cependant Ligdamon racontoit la supercherie de
        Polemas, &amp; n’estant blessé en lieu du monde, sembloit estre honteux
        de s’estre battu contre vn enfant. Mais toute la Cour fut bientost
        retirée de l’estonnement où l’auoit mise la bonne grace &amp; la beauté
        du ievne Cheualier, pource qu’il s’addressa à Ligdamon, &amp; sans
        perdre bonne mine. Mon vainqueur, luy dit-il, ie ne puis estre content
        que ie ne sois quitte. Faites-moy veoir, s’il vous plaist, qui est
        celle que ie dois seruir, à fin que dés à present me mettant en mon
        deuoir, ie ne perde pas le reste de cette iournée. Ligdamon sousrit de
        la generosité de ce Cheualier, &amp; luy dit que ces conditions
        estoient accomplies, puis qu’il n’auoit point eu intention de se battre
        contre luy. Cela n’est rien, luy respondit l’estranger, ie deuois estre
        plus sage que ie n’ay esté: mais puis que ie n’ay pas eu la prudence
        de cognoistre la meschanceté d’autruy, i’auray pour le moins le courage
        de me pvnir de la faute qu’il m’a fait faire. Syluie voyant cette
        agreable dispute s’estoit aduancée pour les mieux oüyt: Comme Ligdamon
        la vit si prés de l’estranger, Cheualier, luy dit-il, vous estes trop
        genereux pour estre refusé Voyez cette belle Nymphe (il luy monstra
        Syluie, en disant cela) c’est celle que la loy de nostre combat vous
        oblige de seruir. Luy aussi-tost se mettant à genoux la regarda fort
        attentiuement sans parler, &amp; vn peu apres il luy tint ce langage.
        Madame, vous estes si belle, qu’il m’a fallu du temps pour considerer
        autant que de vous rendre ce que i’estime heureux de vous deuoir.
        Ligdamon le plus vaillant &amp; le plus courtois Cheua-<pb n="463"/>lier que
        ie cognoisse, m’a daigné choisir pour vostre Escuyer. Si l’infamie
        d’vn homme qui s’est laissé battre, ne vous rend point mon seruice
        odieux, &amp; moy-mesme insupportable, trouuez bon, s’il vous plaist,
        que ie commence d’entrer en cette glorieuse seruitude, &amp; i’aduouë,
        dit-il en rehaussant la voix, que i’estois perdu si n’eusse esté perdu.
        Syluie rougit vn peu, oyant parler de cette sorte le frere de Melandre,
        &amp; voulut par sa courtoisie luy donner suiet de la considerer tout
        autrement que le reste de ses compagnes. Elle repartit à ce qu’il luy
        auoit dit, par des complimens concertez, &amp; luy rendit toute la
        liberté que la condition de son combat luy auoit ostée. Les Nymphes
        arriuans sur ce discours, où ces deux personnes se faisoient admirer
        par leurs reciproques honnestetez, en terminerent le different, &amp;
        Ligdamon s’estant rendu sans exemple par le respect qu’en cette
        occasion il voulut rendre à Syluie, consentit que le ievne stranger
        obtint de sa Dame, puis qu’elle l’auoit agreable, la permission de
        faire ce qu’il eust fait, s’il eust esté vainqueur. Ce beau Cheaulier
        surmonté pour la seconde fois par Ligdamon. Puis qu’il vous plaist, luy
        dit-il, mon vainqueur, i’obeïray aux commandemens de celle à qui vous
        faites gloire d’obeyr, &amp; pour vous monstrer combien toute ma vie
        i’essayeray de me conformer à ce que vous trouuerez bon, c’est que ie
        veux suiure vos conseils, m’interesser dans vos affaire, &amp; n’auoir
        volonté que pour satisfaire à la vostre. Ligdamon luy ayant monstré le
        ressentiment qu’il auoit de cette generosité se mit <pb n="465"/> à genoux
        deuant Syluie &amp; luy parla de cette façon: Puis qu’il est ainsi,
        Madame, que pour la consideration de la belle Melandre vous auez voulu
        donner la liberté à ce Cheualier que ma bonne fortune, ou pour dire
        mieux, la puissance de vos charmes, vous auoit acquis, permettez, s’il
        vous plaist, que ie prenne sa place, &amp; vous serue autant de temps,
        que mon mauuais destin m’a contraint d’estre esloigné de vous.
        Ligdamon, luy respondit Syluie, ie croy que vous n’auez plus de memoire
        de ce qu’en la presence de Madame (elle monstroit Galathée en parlant
        ainsi) &amp; de Leonide, nous demeurasmes d’accod. Soyez tel que vous
        auez promis d’estre, &amp; maintenant que les Nymphes ont affaire de
        vous totu entier, ne partagez point vostre seruice. I’ay accoustumé de
        me passer fort bien d’escuyer: &amp; celuy que vous m’auez si
        honnorablement acquis, n’auroit pas eu la liberté que ie luy ay
        renduë, si i’en auois desiré vn. Lors que nos ennemis seront deffaits,
        &amp; que la paix nous remettra dans la douceur de la vie que la guere
        nous a depuis sept ou huict Lvnes fait perdre, il n’est pas impossible
        que vous vœux ne soient accomplis. Chacun ayant approuué le discours à
        Syluie, &amp; Ligdamon luy mesme voyant que ce refus luy estoit
        aduantageux, on se mit à parler de Melandre, &amp; les Nymphes prirent
        la peine elles-mesmes de conter au ievne estranger l’histoire de
        Lydias, la fortune de sa sœur, &amp; l’extrême passion qu’auoit pour
        elle le vaillant Lipandas.</p>
        <p>Cela le satisfit si plainement, qu’il
        supplia ces Dames de luy donner la permission de veoir Melandre. Il
        faisoit cette priere quand elle entra dans la <pb n="465"/> chambre où il
        estoit, &amp; par le transport qu’elle eust en voyant ce cher frere,
        fit veoir combien digne elle estoit d’auoir vn si puissant protecteur.
        Ces deux personnes ayant les yeux attachez l’vn sur l’autre, &amp;
        demeurans immobiles tant l’excés de leur ioye estoit deuenu maistre
        absolu de leurs sens, donnerent à toute la compagnie de l’admiration de
        leur bon naturel. En fin venans à se recueillir leurs esprits, ils
        coururent l’vn à lautre, &amp; se iettans les bras au col, furent si
        long-temps collez l’vn à l’autre, qu’ils sembloient non seulement auoir
        oublié le lieu où ils estoient, mais s’y estre oubliez eux-mesmes.
        Quand les grands mouuemens furent passez: Hé! mon cher frere, vous
        voila, disoit Melandre, Hé! ma belle sœur, respondoit l’autre, est ce bien vous
        que i’ay l’honneur de veoir? Et ne pouuans se dire autre chose donnerent le
        loisir aux Nymphes d’en faire aduertir Lipandas,
        &amp; luy promettre qu’ils luy acquerroient la volonté de ce cher
        frere. Le voila cependant qui quitte Melandre, &amp; se tournant vers
        le Prince &amp; les Nymphes, les supplia de bonne grace de pardonner à
        sa sœur &amp; à luy l’indiscretion que leur amitié leur auoit fait
        faire. Melandre continua ces excuses, &amp; les Nymphes luy ayans dit
        des merueilles de ce cheualier, elle en demeura tres-satisfaite. Comme
        on ne pensoit plus qu’à se retirer, le ievne estranger s’en vint aux
        Nymphes, &amp; s’addressant à Amasis, mit vn genouïl en terre, &amp;
        luy dit cecy. Madame, i’ay appris de mon vainqueur, que sans vostre
        congé il est defendu aux vostres de se battre. C’est pourquoy, moy qui
        <pb n="466"/> veux viure &amp; mourir tel, ie viens vous demander la
        permission de faire appeller Polemas, &amp; luy respondit la Nymphe, ie
        suis marrie de ne vous pouuoir accorder la premiere chose que vous
        m’auez demandée. Mais ie suis contrainte de vous refuser, pource que ce
        matin voyant Ligdamon prest à vous aller trouuer, &amp; d’ailleurs
        sçachant que Polemas fait faire tous les combats pour m’affoiblir, i’ay
        iuré que tant que ce siege durera ie ne souffriray que qui que ce soit
        se batte contre mes ennemis, si par la necessité de mes affaires ils
        n’y sont obligez. Madame, replique l’estranger, outre que ie ne puis
        estre compris dans la rigueur de ces defenses, i’ay à vous remonstrer
        pour moy vne chose qui possible vous fera veoir qu’il est important que
        ie me batte. C’est que ie suis de telle humeur, qu’il m’est impossible
        de viure auec la honte d’auoir esté vaincu. Ie sçay que le merite de
        mon vainqueur change ceste honte, en quelque sorte de gloire: mais il
        ne laisse pas d’estre offensé contre vostre ennemy qui m’a fait mettre
        l’espée à la main, contre vn Cheualier que ie deuois suiure vingt ans
        pour apprendre à faire de grandes actions. Ayez douc agreable que
        Polemas ne demeure point auec l’aduantage qu’il a sur moy, &amp; ne me
        haissez pas iusques-là de vouloir qu’apres auoir esté vaincu par le
        plus honneste homme du monde, ie le sois aussi par le plus lasche &amp;
        le plus diffamé rebelle qui viue. Messieurs, continua-t’il, se tournant
        vers le Prince &amp; les autre Cheualiers, ioignez vos prieres aux
        miennes: prenez part à <pb n="467"/> vne affaire que les Loix de vostre
        ordre vous rendent commune auec moy. Et vous mon vainqueur, dit-il à
        Ligdamon, ne soyez pas cause par vostre silence, que celuy que vous
        auez vaincu, soit si foible &amp; si peu courageux qu’il le soit par
        Polemas. Clidamant &amp; les autres Cheualiers, ayans admiré la
        resolution de l’estranger, creurent estre obligez de donner des raisons
        à la Nymphe, pour ne le point refuser. Ils luy firent de grandes
        prieres, &amp; y adiousterent tant de puissantes remonstrances, que la
        Nymphe ne pouuant y resister: Encores pour ce coup, dit-elle, ie me
        laisse aller: Mais si ie le permets plus, que le iuste Taramis me
        fasse sentir le supplice dont il se vange des pariures. Ce ievne
        Cheualier ayant obtenu cette grace, en remercia tres-humblement la
        Nymphe, &amp; s’estant fait donner de quoy escrire, fit ce cartel sur
        le champ, auec tant de promptitude qu’on admira son esprit aussi bien
        que son courage.</p>
    </div>
    <div type="contentli">
        <milestone unit="line"/>
        <head type="chapitre">ALCIMEDOR</head>
        <p>à Polemas.</h3>
        <milestone unit="line"/>
        <p>IE pensois auoir subiet de me plaindre de la trahison d’vn
        Cheualier quand ie suis sorty de la Grand Bretagne, &amp; le temps m’a
        fait cognoistre que ie n’en aurois point eu de subiet, si ie n’auois
        point veu Polemas. Ce seroit entreprendre des reproches sans fin de
        t’accuser la <pb n="468"/> toutes tes perfidies. C’est pourquoy ie me
        contente de me satisfaire sans prendre part aux interests d’autruy.
        Viens donc presentement là mesme où i’ay esté vaincu par ta
        supercherie, m’oster l’occasion de la publier par tout, &amp; monstrer
        au monde que si tu es assez meschant pour violer les loix, au moins que
        tu as le courage de defendre ta tyrannie.</p>
        <milestone unit="line"/>
    </div>
    <div type="contentl">
        <p>Ce billet fut aussi tost donné à vn Trompette, qui partit pour
        aller faire ce message: mais à peine estoit-il party, qu’on oüyt dans
        le camp de Polemas vn bruit de trompettes, de cornets, &amp; de tous
        ces instruments qui seruent durant la guerre à tesmoigner la ioye,
        &amp; animer les soldats au combat. Ceux qui estoient sur les Tours de
        la ville pour veoir de loin, firent entendre qu’en mesme temps ils
        descouuroient de grandes troupes, qui arriuoient dans le camp de
        l’ennemy. Les Nymphes, le Prince, le grand Druyde, &amp; les Cheualiers
        les plus apparens se retirerent dans le cabinet d’Amasis, &amp; se
        doutans que c’estoit du secours qui arriuoit à Polemas, renouuellerent
        les plaintes qu’ils auoint desia faites contre ceux qui estoient trop
        longs à les venir defendre. Comme ils estoient au plus fort de leurs
        deliberations le Trompette retourna du camp, &amp; lors Amasis faisant
        entrer tout le reste des Cheualiers, &amp; le premier de tous le frere
        de Melandre, elle commanda à ce Trompette de leur dire ce qu’il auoit
        fait. Comme ie suis entré dans le camp de Polemas, dit-il, i’ay veu
        toute son armée en <pb n="469"/> bataille, &amp; vn nombre infiny de
        chariots de bagage où i’ay esté le trouuer, &amp; luy presenter le
        cartel d’Alcimedor. Il l’a leu auec vn visage riant, &amp; m’a dit
        aussi-tost qu’il n’auoit point accoustumé de respondre aux iniures,
        &amp; principalement à celles des femmes &amp; des enfans.
        Qu’Alcimedor estoit mal aduisé de ne luy garder pas le respect qui luy
        estoit deu: mais qu’il luy pardonnoit, pour ce que le plus honneste
        homme du monde ne pouuoit estre si peu dans Marcilly, qu’il ne deuinst
        iniurieux &amp; brutal. I’ay eu assez de courage, Madame pour luy
        vouloir respondre, mais il ne m’a pas voulu permettre de parler; au
        contraire il m’a fait prendre par sept ou huict de ses garder, &amp;
        conduire iusqu’a vn mille de là, où i’ay veu l’armée du Roy des
        Bourguignons, composée à ce qu’on m’a dit de cinquante mille hommes de
        pied, &amp; de dix mille hommes de cheual. Comme i’ay esté de retour
        auprès de Polemas: As-tu bien veu l’armée où ie t’ay fait mener?
        Retourne, me dit-il, vers ceux qui t’enuoyent, &amp; leur apprends que
        c’est auec tout ce monde-là que ie veux me battre. Ne trouues-tu pas que
        ce combat vaudra bien celuy d’Alcimedor &amp; de moy? Dis-luy donc
        qu’il attende vn peu, &amp; à fin qu’il ne m’accuse plus de
        supercherie, que ie le conseille qu’il prenne autant de seconds que
        i’en ay, &amp; qu’il y arriue de bonne heure, car ie crains que la
        partie ne soit pas esgale. Ie luy ay demandé s’il ne vouloit point
        faire d’autre response: Il m’a respondu que non, &amp; que si
        Alcimedor n’estoit satisfait, il n’auoit qu’à luy mander, pource qu’il
        auoit auec luy des Mi-<pb n="470"/>res qui sçauoient parfaittement bien
        traitter ceux qui auoient le sang trop chaud. Voyla, Madame, tout ce
        que ie puis vous dire. Amasis oubliant à ce coup sa constance heroique:
        O iustes Dieux, s’escria-t’elle, auez vous resolu de laisser triompher
        l’iniuste, &amp; d’abandonner vostre propre cause? Clidamant reprit la
        parole. Madame, luy dit il, ne vous défiez point, s’il vous plaist, de
        la prouidence de Tautates, ny de l’affection de vos amis. Le Roy
        Gondebaut s’est declaré contre vous: mais quelle merueille y
        trouuez-vous, puis qu’il n’a pas mesmes de ressentiment pour ceux qu’il
        a mis au monde. Asseures-vous d’vne chose, c’est que le Prince
        Sigismond ne dort pas, &amp; que vous n’estes prés du precipice que
        pour estre plus miraculeusement secouruë. Chacun s’estant leué là
        dessus pour mettre ordre à ce qui estoit de sa charge, il n’y eut
        qu’Alcimedor, qui iettant feu &amp; flamme ne se pouuoit taire de la
        lascheté de Polemas. Melandre par la priere de Galathée, l’emmena dans
        son cabinet, &amp; le suiuit auec toutes ses Nymphes. Amasis cependant
        demeura auec le Prince, &amp; le grand Druyde, tandis qu’Alcidon &amp;
        Damon accompagnez de trente ou quarante Cheualiers furent sur les
        remparts de la ville, &amp; autres lieux les plus eminents, veoir enter
        dans le camp de Polemas cette grande &amp; redoutable armee. Le reste du
        iour se passa en allees &amp; venuës vers Amasis pour l’aduertir de
        tout, &amp; chez Polemas pour faire loger tout ce secours estranger. La
        ioye de Marcilly estoit tellement esteinte par ces nouuelles, qu’autant
        veid-on de larmes, de <pb n="471"/> plaintes &amp; desolations parmy le
        peuple, que deux nuits auparauant on auoit veu de festins, de danses,
        &amp; de ieux. Les petits &amp; les grans, les pauures &amp; les riches
        par vn extrême ressentiment de la fortune de leurs Dames, autant que de
        la leur, propos pour les remettre qu’amasis allast par les ruës auec vn
        visage qui tesmoignoit tout le contraire de ce qu’elle auoit dans le
        cœur. La nuict suruenant apporta des nouuelles, qui acheuerent de
        mettre par terre le courage de la Nymphe. Elle ne faisoit que de
        rentrer au Chasteau, que le grand Druyde luy presenta deux Epies, qui
        luy confirmerent ce qu’elle auoit appris de l’arriuée des forces de
        Gondebaut, &amp; qui l’aduertirent que cette armée estoit entrée dans
        le camp comme victorieuse &amp; triomphante. Que le Comte Fredebolde
        General auoit presenté de la part du Roy son maistre, quinze enseignes
        de soixante ou quatre vingts qu’il auoit gagnées sur les gens de la
        Reyne des Boyens &amp; des Ambarres, &amp; que le bruit estoit que ces
        grandes forces qui venoient pour secourir la ville &amp; faire le
        Iustes Dieux, s’escria la Nymphe, lors qu’elle fut seule auec Adamas,
        qu’auez-vous resolu de ma fille &amp; de moy? Faut-il que ie voye
        perir vn Estat, qui par la sagesse de celles qui m’ont precedé subsiste
        en sa beauté depuis quatre-vingts ou cent Siecles, &amp; que n’ayant
        plus qu’vn iour à viure ie sois si mal-heureuse qu’il soit plus long
        que le reste de la durée de ma puissance? Clidamant, Alcicon &amp;
        Damon arriuerent là dessus qui la <pb n="472"/> consolerent, &amp; pour y
        paruenir l’asseurerent que la deffaitte de l’armée de la Reyne Argire
        ne pouuoit estre telle que ses ennemis le publioient: Que le secours
        de Gondebaut estoit pour faire plus de peur que de mal: Que Sigismond
        n’estoit pas en repos durant toutes ces choses: &amp; qu’il y auoit
        sujet de croire que celuy qui auoit battu Polemas n’estoit pas aux
        champs pour se lasser si tost de bie faire. Bien à peine Clidamant
        auoit-il finy vn autre discours sur ce premier-là, que le Capitaine du
        Chasteau demanda Damon à la porte du cabinet de la Nymphe. Comme il en
        fut aduerty, il sorti, &amp; receut vn homme de la part de Sigismond
        qu’on auoit tiré par dessus les murailles comme celuy d’Argire.
        Aussi-tost qu’il fut deuant Damon, il le supplia de le faire parler au
        Prince Godomar, &amp; à la Nymphe: Damon les en fit aduertir, &amp;
        receut l’ordre de le faire entrer. Bien à peine veid il Clidamant,
        qu’il mit vn genouil en terre, &amp; luy ayant fait la reuerence, &amp;
        les recommandations de son maistre, luy presenta vne lettre: Clidamant
        l’ouurit, &amp; y leut ces paroles.</p>
    </div>
    <div type="contentli">
        <milestone unit="line"/>
        <head type="chapitre">SIGISMOND</head>
        <p>à Godomar</h3>
        <milestone unit="line"/>
        <p>IE suis au desespoir, mon chere frere, de m’acquitter
        si mal de ce que ie dois à vostre amitié, à la necessité de la Nymphe, &amp; à la
        violence <pb n="473"/> de mon amour. I’ay receu les lettres que vous m’auez
        escrites, &amp; sçay par toutes sortes de voyes auec quelles violences
        Polemar poursuit le succés de sa rebellion. Mais que vous sert que ie
        sçache le besoin que vous auez de moy, puis qu’il est hors de ma
        puissance de vous eruir. Ie n’ose vous dire ce que Gondebaut m’a fait.
        Croyez tout ce que vous dira Melindor, il est tellement mon seruiteur
        qu’il ne vous desguisera rien.</p>
        <milestone unit="line"/>
    </div>
    <div type="contentl">
        <p>Melindor, dit Clidamant à celuy qui luy venoit de donner cette
        lettre, dittes sans crainte ce que mon frere vous à commandé. Il n’y
        a personne icy deuant qui vous ne puissiez parler. Melindor obeyssant
        dit, que la premiere excuse qu’il auoit à faire au nom du Prince,
        estoit à la Nymphe, de ce qu’il ne luy auoit point escrit. Mais,
        Madame, continua-t’il, croyez, s’il vous plaist, que la necessité seule
        de ne le pouuoir faire est ce qui fait faire vne telle faute à
        Sigismond. Il a esté plus de quatre nuicts, &amp; aux trois lignes
        qu’il escrit au Prince Godomar a mis plus de cent fois la main, auant
        que de les pouuoir acheuer. Ie vous diray fort succinctement la fortune
        du Prince, pour ce qu’il me l’a ainsi commandé. Vous sçaurez donc
        qu’aussi-tost que ce Cheualier qui vint il y a quelque temps de vostre
        part trouuer Sigismond, &amp; par lequel il vous fit response, ne fut
        pas plustost hors des Estats du Roy Gondebaut, qu’il fut poursuiuy,
        &amp; s’il eust esté trouué, sans doute le Roy <pb n="474"/> luy eust fait
        couper la teste. Vn epie que le Prince deffiant tenoit auprés de son
        fils l’asseura, qu’il l’estoit venu visiter, &amp; luy auoit apporté
        des lettres auant qu’il l’eust esté trouuer. Cela le meit en vne telle
        colere, que sur l’heure mesme il enuoya le Comte Vindomar se saisir du
        Prince, &amp; le mettre dans la grosse Tour de Lyon, sans que qui que
        ce soit en sçeust rien. Il le fit enleuer de nuict, &amp; pour tromper
        les yeux de toute la Cour, mit vn de ses considens en la place de son
        fils, qui depuis ce temps-là faisant le malade ne se laissa veoir à
        personne. Comme le Prince se veid en prison, il tourna les yeux sur
        moy, qui estois de ses gardes, &amp; ayant eu l’honneur d’auoir esté
        nourry Soldudurier [sic!] en la maison de la Princesse sa femme, creût que ie
        luy pourrois estre fidelle. Il me parle, &amp; me trouue comme il
        desiroit. Par mon moyen il eut celuy d’escrire de nuit &amp; sans
        lumiere, la lettre que i’ay apportée au Prince son frere, &amp;
        m’apprendre l’estat de ses affaires. Ie le quittay fort bien instruit,
        &amp; negociay si puissamment auprés des Comtes de l’vne &amp; l’autre
        Bourgongne, qu’à ceste heure que ie vous parle, ils se sont liguez pour
        le Prince Sigismond, &amp; sont entrez à main armée dans les Estats de
        Gondebaut. Ces nouuelles sont si fraisches que le Roy ne les sçait que
        d’auiourd’huy: &amp; ie croy que dés à present le Comte Fredebolde son
        Lieutenant General a commandement de renuoyer à Lyon la moitié de ses
        forces sous la conduitte du Comte Vendomar. Pour la deffaite de l’armée
        de la Reyne Argire elle est grande à la verité, mais la maladie ce
        cette Princesse en a esté cause: Pource que se trouuant si <pb n="475"/>
        mal que les Medecins l’auoient abandonnée, elle voulut receuoir
        Rosileon &amp; Celiodante. Comme ils furent partis de leur armée,
        Gondebaut en sçeut les nouuelles, &amp; se seruit tellement de
        l’aduantage de cette absence, qu’il se jetta sur les Boyens &amp; les
        Ambarres, &amp; les fit fuyr à vauderoute, tant ils furent furieusement
        attaquez. Ce qui me reste à vous dire: c’est que depuis neuf nuicts que
        i’ay quitté mon maistre ie n’ay receu aucvne de ses nouuelles. Mais il
        se promettoit quand ie partis qu’il sortiroit bien-tost, &amp; qu’en
        mesme temps auec toutes les forces de ses amis, il viendroit faire
        leuer le siege de deuant cette ville. La Nymphe ne fut pas la seule
        qui demeura estonnée de ces fascheuses nouuelles. Clidamant luy-mesme
        ne sieut que dire, &amp; les Cheualiers haussans les espaules
        tesmoignerent par cette action que Polemas auoit vne grande commodité de
        tout entreprendre, &amp; de tout esperer. Ils estoient tous en ce
        triste estonnement, lors que pour acheuer l’ouurage, Leonide fit
        aduertir Galathée que Fleurial estoit reuenu, si défiguré, &amp; si
        couuert de coups qu’il n’estoit pas recognoissable. Galathée lors
        souspirant si haut qu’elle fut entendue de toute la compagnie, ne pût se
        contraindre si bien qu’on ne veist quelques larmes sur son visage.
        Amasis ayant sçeu ce que c’estoit, commanda qu’on fist enter Fleuria.
        Il fit peur à l’assemblée, &amp; comme il commença de parler fit veoir
        par le tremblement de sa voix qu’il n’estoit pas mesme asseuré dans le
        cabinet de la Nymphe. Madame, luy dit-il, la nuict mesme que ie sortis
        de cette ville, quelque soin que ie prisse pour euiter les soldats
        <pb n="476"/> de l’abominable Polemas, ie fus arresté prisonnier &amp; mené
        deuant luy. I’essaye de luy dire de belles paroles pour m’eschapper de
        ses mains: mais luy plus furieux qu’vn de ces grands Lyons que vous
        nourrissez, me dit, Te voylà donc malutru Iardinier, qui sçais si bien
        aller iusqu’a Paris porter de mes nouuelles à ton bon amy Lindamor: Ie
        iure Tautates que tu seras escorché vif demain au matin, si tu ne me
        dis les commissions que tu as, &amp; les nouuelles que tu portes.
        Seigneur, luy dis-ie, vous me prenez pour vn autre. Ie ne suis, comme
        vous dites, qu’vn chetif Iardinier, ie m’en vay maintenant chercher des
        graines chez mon oncle à Isoure, &amp; ne sçay ce que vous me voulez
        dire de Paris, ny de Lindamor. Voyez, me dit-il, comme ce coquin est
        rusé. Gardes emmenez-le, &amp; s’il ne vous donne ce qu’il porte
        donnez-luy cent coups de fouët. Cette rigoureuse sentence m’estonna,
        mais elle ne me fit point perdre courage. Ie suis mis aussi-tost tout
        en sang, &amp; apres nû comme la main, on déchira tous mes habits par
        morceaux, &amp; cependant on ne trouua rien de ce que ie portois. Le
        lendemain ie fus traitté de mesme, &amp; si ie n’eusse fait le mort
        cinq ou six fois, il y a long-temps que ie le ferois. En fin hier homme
        celuy qui m’auoit en garde vint auec ces compagnons pour me battre, il
        laissa tomber vn poignard sans y songer. Comme il fut sorty ie le
        cachay, &amp; lors le dépit mefaisant refourdre à faire vn beau coup,
        i’ay attendu iusque à ce soir que tout le monde estoit en desorder pour
        l’arriuée de l’armée des Bourguignons. Mon homme est venu à l’heure
        accoustumée pour mebatte. Ie filay doux, &amp; luy ay dit <pb n="477"/> que
        si l’on vouloit me permettre quelque chose pour le reste de ma vie, ie
        dirois de grandes nouuelles à Polemas. Il ma iuré que ie serois riche si
        ie voulois, &amp; qu’on ne m’auoit mal-traitté que pour mon
        opinastreté. I’auois les mains libres: Ie luy ay donc monstré vn trou
        aprés de moy, &amp; luy ay dit que s’il vouloit y foüiller, il
        trouueroit des lettres. Qui se fust deffié de moy en l’estat où
        i’estois? Il se baisse, &amp; comme il fut baissé, ie me iette sur
        luy, &amp; luy mets mon poignard dans le corps, si bien qu’il n’a pas
        seulement dit vne parole. Il faut que i’aduouë tout, ie craignois qu’il
        ne fust pas mort. C’est pourquoy ie luy ay passé cinq ou six fois mon
        poignard dans la gorge, &amp; en mesme temps ie me suis accommodé de
        ses habits que vous me voyez, &amp; à la faueur de la nuict &amp; de la
        resioüyssance de l’armée ie me suis sauué en cette ville. Voilà vos
        lettres qui n’ont point esté veuës, &amp; s’il vous plaist, aussi-tost
        que i’auray esté pensé, ie repartiray &amp; prendray vn autre chemin.
        La bonne volonté de ce pauure homme fit vne partie de l’affliction de
        la Nymphe. Elle luy commanda de se retirer chez luy, donna charge à vn
        maistre d’Hostel d’en auoir soin: &amp; reprenant ses lettres, Les
        Dieux soient loüez, dit-elle. Ie suis en tel estat que mon mal-heur est
        au dernier point où il peut aller. Ce fut tout ce qu’elle peût dire,
        pource que ses larmes &amp; ses souspirs, se debordans sans égard, luy
        osterent l’vsage de parler, &amp; la volonté de se consoler. Galathée,
        comme retenant la douleur dont Celadon auoit prié les Dieux de la
        pvnir, accompagnoit sa mere en son desespoir, &amp; semblit, tant ses
        larmes auoient de violence, <pb n="478"/> pleurer ses ennuis, &amp; pleurer
        encore de ceux de la Nymphe. Vn grand bruit qui s’essuyer leurs yeux
        &amp; penser à d’autres choses. On crioit aux armes, &amp; que l’ennemy
        estoit dans la ville. Clidamant &amp; tous les Cheualiers frappez de
        cette allarme sortent à demy enragez, &amp; en l’estat qu’ils estoient,
        courent où le peuple faisoit le plus de bruit. Bien à peine auoit-ils
        fait cent pas hors du Chasteau, que quelques solduriers leur
        presenterent vn homme de mauuaise façon, &amp; leur dirent que c’estoit
        luy qui auoit donné cette fausse alarme. Cét homme crioit incessamment, Aux armes, aux armes, les
        ennemis sont dans la ville. On me tuë. Clidamant luy commande de se
        taire: mais plus il menaçoit, &amp; plus l’autre faisoit de bruit.
        Desia chacun se doutoit que c’estoit vne folie ou veritable ou
        artificielle, lors qu’vne pauure vielle arriua, qui se ietta aux pieds
        de Clidamant, &amp; luy dit que celuy qu’on vouloit faire mourir,
        estoit son fils, qu’il y auoit long-temps qu’il estoit hors de son
        esprit: mais principalement depuis le siege de la ville, qu’il crioit
        iour &amp; nuict aux armes, &amp; que cette imagination que les ennemis
        estoient dans la ville le tenoit si fort que tous les voisins n’oyoient
        iour &amp; nuit que ce pauure garçon crier. Clidamant se fit informer
        de cela, &amp; aiant esté asseuré que la vieille disoit vray, s’en
        retourna en aduertir la Nymphe qui estoit à demy-morte sur son lict.
        Damon cependant fut iusqu’au logis du fou, &amp; apres auoir ouy ses
        voisins le fit donner à sa mere, luy defendit de le laisser sortir,
        &amp; commanda aux Bourgeois de la ruë d’y prendre garde l’vn apres
        l’autre, &amp; le <pb n="479"/> tenir tousiours lié. Il estoit plus
        de minuit quand cela fut fait: Polemas d’vn autre costé qui croyoit
        estre bien-tost maistre de la ville par la puissance de ses gens de
        guerre, &amp; par la commodité de sa mine, à laquelle on trauailloit en
        tout diligence ne cessoit d’admirer la grandeur de sa fortune.
        Fredebolde &amp; luy furent deux ou trois heures ensemble, &amp; lors
        qu’ils sortirent Listandre &amp; les trois autres confidens
        recogneurent qu’ils ne se separoient pas si bons amis qu’ils estoient
        auant qu’ils eussent parlé ensemble. Polemas ne laissa pas comme vn fin
        &amp; dissimulé tyran, de luy faire d’extrêmes complimens, &amp; le
        conduire iusqu’en son quartier: mais aussi-tost qu’il fut de retour,
        il fit venir ses quatre amis, &amp; leur apprit l’absolu pouuoir que
        Fredebolde au nom du Roy son maistre vouloit auoir dans son camp, &amp;
        le ressentiment qu’auoit eu Gondebaut de la priere qu’il luy auoit
        faitte par Aleranthe, de ne point prendre la peine de venir au siege de
        Marcilly. Vous voyez, luy dit Listandre, combien sagement vous
        conseilla le pauure Climanthe, lors qu’il vous fit veoir la deffiance
        que vous deuiez auoir de ce Roy. Il ne faut pas toutefois que vous
        donniez suiet à Fredebolde de se refroidir, ny soubçonner vostre
        intention, pource qu’en l’estat ou vous estes, s’il venoit à faire
        retirer ses forces, vous ne couriez pas moins de fortune que si vous
        estiez contraint de leur le siege. Faittes dont mieux, entretenez-le de
        belle paroles. Tesmoignez-luy vne grande affection pour son maistre,
        &amp; l’asseurez que c’est de luy seul que vous tenez vostre fortune:
        Cependant de peur que le repos ne luy donne des con-<pb n="480"/>seils
        contraires aux vostres, voyez le dés le point du iour, &amp; sans luy
        parler de vostre mine, obligez-le à faire quelque attaque par son
        armée. Quand cela ne seruiroit de rien qu’à lasser l’ennemy, il vous en
        reuiendra vn grand fruit: car estant lassez &amp; peut-estre blessez,
        au moins pour la pluspart, ils auront moins de force &amp; de courage
        pour se surprendre iusques-là dans leurs licts. Listandre finissoit son
        discours, lors que Meronthe entra dans la chambre de Polemas, &amp; par
        vne flatterie estudiée: Seigneur, dit-il, se jettant à genoux, ie
        viens vous demander la couronne. La ville est nostre, &amp; dans deux
        heures elle eust esté à vous, si nous eussions aussi bien acheué nostre
        ouurage hier au soir que maintenant. Polemas l’embrassa auec vn
        transport qui tesmoignoit l’excés de sa ioye, &amp; estant vingt fois
        fait redire les bonnes nouuelles de l’accomplissement de la mine,
        enuoya reposer Meronthe, pource qu’il vouloit se mettre au lict. Le
        traistre ne voulant pas estre veu dans le camp, le supplia de le
        laisser retourner chez soy de peur d’inconuenient: &amp; qu’il ne
        feroit tout le iour que preparer les choses si bien, qu’il ne
        trouueroit rien à redire pour mettre plus promptement ses soldats dans
        vne ville. Polemas ayant iugé que Meronthe parloit sagement, luy mit
        dans le col vne chaisne d’or &amp; de diamans qu’il auoit portée ce
        iour-là, &amp; comme s’il eust preueu l’aduenir, luy dit en riant qu’il
        le faisoit Cheualier de son ordre, pour viure &amp; mourir auec luy.
        Meronthe esbloüy d’vn si grand presenz, luy baisa la main, &amp; apres
        luy auoir dit tout ce que la flatterie fait <pb n="481"/> inuencter aux
        meschans &amp; aux ambitieux, print congé de luy, &amp; par le conduit
        de la mine s’en retourna chez soy. Polemas enuoya Argonide à la mine,
        &amp; luy commanda que l’entrée en fust bouchée tout le iour, &amp;
        qu’vn corps de garde de trois cens hommes y fust posé. Il se fit
        deshabiller en disant cela, &amp; se mit au lict, où il dormit deux ou
        trois heures seulement, mais d’vn somme cent fois interrompu, tantost
        par la ioye que son esperance luy donnoit, &amp; tantost par les
        eminents perils, dont la crainte le réueilloit de minute en minute. Le
        iour le retira du lict &amp; de ses inquietudes. Il se fait habiller,
        &amp; ayant enuoyé Ligonias apprendre des nouuelles de Fredebolde,
        attendit qu’il fust de retour pour l’aller trouuer. Il sçeut que
        Fredebolde s’estoit leué au point du iour, &amp; auoit desia fait vne
        reueuë de toute son armée, &amp; sembloit par l’ordre qu’il y mettoit
        la nuict mesme il auoit receu des nouuelles de Gondebaut, par
        lesquelles il auoit sçeu combien puissamment les Comtes de Bourgongne
        defendoient le party des Princes ses fils. La crainte qu’il y auoit que
        cette rebellion ne fist de grands progrés, &amp; pour empescher la
        diligence auec laquelle il vouloit qu’il luy renuoyast la moitié de ses
        forces. Polemas apprit ces choses quand il fut trouuer Fredebolde,
        &amp; veid sans l’oser contredire les commandemens qu’il faisoit aux
        siens, d’obeyr à Vindomar. Il est vray que Polemas ayant vn peu pensé à
        soy, creûe que ces nouueaux empeschemens de Gondebaut, estoient venus
        tres-à propos pour luy, &amp; que tant qu’il seroit occupé à combattre
        <pb n="482"/> ses ennemis, il ne songeroit ny à le venir trouuer, ny à
        faire dessein contre les Segusiens. Vindomar estant arriué en poste,
        n’eust autre loisir que de faire la reueuë de l’armée que Fredebolde
        luy donnoit, &amp; apres auoir asseuré Polemas de la bonne volonté du
        Roy, faire marcher ses troupes. Elles furent six heures à sortir par
        douze differents endroits qui auoient esté expressément ouuerts pour ce
        suiet, &amp; refermez aussi-tost que l’armée fut sortie. Cependant
        Polemas changeant de langage &amp; d’humeur, sçeut si artificieusement
        gaigner l’esprit du bon Fredebolde, &amp; par ses cajolleries acheurer
        d’esbloüyr vn esprit qui desia l’estoit à demy par sa propre brutalité
        que ce Comte l’embrassa, &amp; creût tout ce que l’autre faisoit mine
        de luy promettre. En sortant de cette conference l’attaque fut resoluë
        à vne heure apres midy &amp; pour la faire reüssir, il ne fut rien
        espargné du costé du Bourguignon. Mais Polemas ne vouloit que l’amuser
        en attendant la nuict, &amp; quand il eust esté en son pouuoir de
        prendre la ville, il n’ignoroit pas tellement son interest, qu’il eust
        permis à ces estrangers de se rendre maistres d’vne place, qu’il
        vouloit conseruer comme le fondement de sa fortune. Peledonthe fut
        enuoyé à Fredebolde pour mener ses gens à la guerre selon la promesse
        que Polemas luy auoit faitte, &amp; ne leur laisser rien entreprendre
        qui ne fust necessaire. Ceux de la ville voyans l’appareil des machines
        qu’on faisoit roullers vers les murailles, cogneurent qu’ils seroient
        bien-tost attaques. Ils se preparent de bonne heure, &amp; Clidamant ne
        voulant plus demeurer oysis, iura qu’il vouloit <pb n="483"/> courir la
        fortune des autres Cheualiers. Damon fait armer les siens. Alcidon met
        la Cauallerie en bataille. Le peuple est mis en garde sans confusion,
        &amp; les machines de defense, auec tout ce qui pouuoit nuire aux
        ennemis furent portees le long des murailles. On fit des feux pour
        faire bouïllir les grandes chaudieres pleines de bitume, d’huile, de
        souffre, &amp; d’autres semblables liqueurs: Et dans le conseil de
        guerre, on resolut qu’il ne se feroit aucvne sortie, si l’on n’y
        trouuoit vn extraordinaire aduantage, &amp; qu’en cas qu’il fust à
        propos, qu’Alcandre &amp; le fils de Clindor se ietteroient par ta fausse braye dans
        le fossé, &amp; seroient soustenus de Damon &amp; de Lydias auec leurs trouppes.</p>
        <p>A peine tout cet ordre fut-il arresté, que les tortuës &amp; les clayes
        premierement dont elles estoient appuyees furent iettées dans le fossé.
        A ce premier effort, on fit voler vn si grand nombre de traits, que
        sans mentir quelque ardent que fust le Soleil il en fut caché aux
        assiegez &amp; aux assiegeans: Cette abondance incroyable de flesches,
        se trouuant telle en mesme temps en l’air, qu’elle y fit vne heure
        durant vne nuée artificielle. Durant cette salue, les Beliers furent
        approchez si prés de la muraille, qu’ils commencerent à faire de
        grandes ouuertures: mais Fredebolde à qui cette longueur de batterie
        ennuyoit, se figura que cette place pouuoit estre prise de force, &amp;
        que les murailles estoient trop foibles &amp; trop basses pour resister
        long-temps. Peledonthe pour luy obeyr mena huict cens hommes à la
        faueur des Beliers, &amp; des autres machines iusqu’au pied de
        <pb n="484"/> la muraille. Ils y planterent leurs eschelles: mais ce ne
        fut que pour estre plustost tuez. Toutes fois le nombre multipliant on
        eut peur qu’ils ne gagnassent trop si l’on ne se defendoit que d’vne
        façon. La sortie fut resoluë, &amp; fut faitte si à propos, que Damon
        portant le feu &amp; la mort par tout; laissa boiteux ou tuez plu de
        huict cens Bourgiugnons. Peledonthe ayant esté recognu par Ligdamon,
        fut contraint de songer à son salut, &amp; par vn combat particulier
        repousser vn si puissant ennemy. Sa resistance fut vaine; pource que
        Ligdamon voulant vaincre ou mourir le pressa de telle sorte, qu’il le
        renuersa à ses pieds, &amp; luy fit demander la vie. Ie te la donne,
        luy dit Ligdamon: mais c’est sans y comprendre la foy publique, ny
        blesser l’authorité de la Nymphe. L’autre estoit si hors de soy, qu’il
        ne sçeut ce que Ligdamon luy vouloit dire. Il le laissa lier, &amp; fut
        mené prisonnier dans la ville. Damon voyant qu’il faisoit beau se
        retirer en fit le commandement aux siens, qui auec peu de perte
        rentrerent par où ils estoient sortis. Fredebolde auoit enuoyé prier
        Polemas de le venir trouuer. Comme ils furent ensemble: Ie ne trouue
        pas, luy dit le Bourguignon, que les murailles defendent les assiegez:
        mais ie voy bien que les assiegez defendent leurs murailles. Dittes-moy,
        ie vous prie, qui sont ceux qui sont enfermez dans cette place: de ma
        vie ie n’ay veû combattre furieusement comme se sont defendus ces gens?
        C’est assez pour ce coup: Le Roy mon maistre n’approuueroit pas
        l’obstination auec laquelle i’ay iusqu’icy fait perdre ses soldats. Il
        y a prés de cinq heures <pb n="485"/> que nos gens font aux mains, &amp;
        cependant nous sommes aussi peu aduancez qu’au commencement. Comme il
        eut ainsi parlé, il fit sonner la retraitte, &amp; la fit sonner fort à
        propos pour son honneur: car sans elle qui restoit de soldats,
        auoient desia commencé de la faire eux-mesmes. Aussi-tost que chacun
        fur rentré au camp, Polemas fit chercher Peledonthe, &amp; ne le
        trouuant point, se mit en telle peine, que Listandre &amp; les deux
        autres confidents en demeurerent satisfaits. Il enuoya des enfans
        perdus dans le fossé pour veoir s’il estoit mort, &amp; luy-mesme se
        mit au hazard d’estre tué, pour donner courage aux siens de le
        chercher. Mais ce fut en vain: car il estoit dans la ville. Aussi-tost
        que la retraitte fut sonnée, Ligdamon alla trouuer le Nymphes
        incontinent apres le Prince &amp; les autres Cheualiers. Damon &amp;
        Bias estoient legerement blessez: mais ils n’auoient pas laissé
        d’aller se resioüyr de leur victoire auec Amasis &amp; Galathée.
        Ligdamon auoit le bras gauche écorché d’vn coup de trait: &amp; vn
        coup d’espée à la main. Toutesfois ces blesseures estans legeres, le
        vns ny les autres n’en faisoient point de cas. Voicy donc cét heureux
        Cheualier qui saluë les Nymphes deuant sa belle Syluie. Et faisant
        conduire derriere luy Peledonthe par quarre de ses Solduries:
        Mesdames, leut dit-il. Voicy Peledonthe que ie vous ameine prisonnier,
        le sort des armes me l’a donné, &amp; ie luy ay sauué la vie, pource
        qu’il me l’a demandée. Ie le remets vif entre vous mains pour le
        traitter comme il vous plaira. Amasis le regardant auec fureur, se
        representa cét homme comme comme le premier <pb n="486"/> rebelle qui auoit
        mis le flambeau en la main de Polemas, la source de la reuolte, le
        corrupteur des bons, &amp; l’appuy des meschans. En vn mot le plus
        temeraire, &amp; le plus insolent de ces quatre confidens, par
        l’artifice &amp; la conduitte desquels le desordre estoit general
        partout l’Estat des Segusiens. Ligdamon, dit-elle, ie commence à me
        resioüyr, puisque par vostre valeur i’ay le flambeau de la guerre entre
        mes mains. Mais ie l’aduouë, ie ne suis pas capable de iuger en ma
        cause: La colere me met hors de moy. Allez donc, dit-elle, sage Adamas,
        &amp; auec le corps des Druydes, iugez-le selon nos loix. Ie suis
        prisonnier de guerre, respondit Peledonthe: Mais personne ne luy
        repliqua, au contraire il fut mené dans la prison Royale, &amp; sur le
        champ les Druydes s’estans assemblez, apres l’auoir interrogé cinq
        fois, &amp; sceu par sa propre confession les choses dont il estoit
        conuaincu par la voix publique, le condamnerent pour crime de felonie,
        &amp; de leze Maiesté, à faire amende honorable, &amp; estre mis en
        croix aux creneaux de la ville. Ce iugement fut executé auec tant de
        haste, que tous les amis qu’il auoit eu autrefois à la Cour se taisant,
        on l’attacha au bout d’vne croix sur les murailles. Ainsi finit
        tragiquement cét orgueilleux Cheualier, duquel peu auparauant Semire
        auoit comme prophetisé la mort à Ligonias. L’escriteau qu’il auoit
        deuant &amp; derriere estoit escrit en si grosses lettres, que les
        ennemis le virent, &amp; les larmes aux yeux en porterent les nouuelles à
        Polemas. Il faillit à se tuer en oyant ces nouuelles, &amp; apres auoir
        pris à partie Hefus, Bellenus, Taramis, le Guy de <pb n="487"/> l’an neuf, &amp; la
         Vierge qui deuoit enfanter, il ne laissa blaspheme à dire, ny mesme à
        inuenter. Sur le champ il fut trouuer Fredebolde, en la presence
        d’Argonide, Listandre, &amp; Ligonias, &amp; croyant en soy-mesme que
        dans dix heures il seroit maistre de la ville, iura qu’il mettroit tout
        à feu &amp; à sang, &amp; ne pardonneroit aux femmes, aux vieillards,
        ny aux enfans. Fredebolde qui ne iugeoit que de soy-mesme, c’est à dire
        comme vn brutal aguerry dans les armées, &amp; qui n’auoit autre vertu
        que celle des Elephans &amp; des tours, trouua la mort de Peledonthe
        aussi extraordinaire, &amp; aussi digne de vengeance que Polemas, &amp;
        aduoüa que c’estoit faire le bourreau, &amp; non pas l’ennemy que de
        traitter ainsi les Prisonniers. Ces chefs souperent ensemble, &amp; peu
        de temps apres Polemas voulant voir si Argonide &amp; Listandre auoient
        mis dans leurs troupes l’ordre qu’il leur auoit donné, laissa
        Fredebolde, sans l’aduertir du grand dessein qu’il esperoit faire
        reüssir la nuit mesme. La Lune estoit lors en decours, &amp; ne se
        leuoit que vers le matin, &amp; d’ailleurs des nuës auec vn peu de
        pluye. Estans arriuées aussi-tost que la nuict, la redirent si propre à
        l’entreprise de Polemas, qu’il seroit bien difficile de sçauoir
        si en cette occasion les Dieux estoient complices de la meschanceté de
        Polemas, ou si ayant horreur de son attentat, ils s’estoient osté la
        veuë de la terre, de peur qu’ils ne fussent contraints de veoir les
        massacres, les embrasemens, &amp; les desolations dont il estoit resolu
        de remplir la miserable ville de Marcilly.</p>
        <milestone unit="line"/>
    </div>
    <div type="contentc">
        <milestone unit="line"/>
        <head type="partie">Fin du quatriesme Livre.</head>
    </div>

</body><back>
<div>
<p/>
</div>
</back></text></TEI>
