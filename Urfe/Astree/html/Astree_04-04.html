<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd"><html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=UTF-8" /><link rel="stylesheet" href="../../files/style_astree.css" type="text/css" /><link rel="shortcut icon" href="../../files/favicon.ico" /><title>Quatrième partie – Livre IV</title></head><body>
<div class="container">

<div class="header">
	<div class="navi">

		<div><a href="../../book1.htm" class="navimain" id="first">Home</a></div>

		<div><a href="01_livre_00a.htm" class="navimain" id="p1m">Première partie</a>
			<div class="navisub" id="p1s">
				<div><a href="01_livre_00a.htm" class="navisubl" id="p1sl">AU ROY</a></div>
				<div><a href="01_livre_00b.htm" class="navisubl">L’AUTHEUR A LA BERGERGE</a></div>
				<div><a href="01_livre_01.htm" class="navisubl">L I</a></div>
				<div><a href="01_livre_02.htm" class="navisubl">L II</a></div>
				<div><a href="01_livre_03.htm" class="navisubl">L III</a></div>
				<div><a href="01_livre_04.htm" class="navisubl">L IV</a></div>
				<div><a href="01_livre_05.htm" class="navisubl">L V</a></div>
				<div><a href="01_livre_06.htm" class="navisubl">L VI</a></div>
				<div><a href="01_livre_07.htm" class="navisubl">L VII</a></div>
				<div><a href="01_livre_08.htm" class="navisubl">L VIII</a></div>
				<div><a href="01_livre_09.htm" class="navisubl">L IX</a></div>
				<div><a href="01_livre_10.htm" class="navisubl">L X</a></div>
				<div><a href="01_livre_11.htm" class="navisubl">L XI</a></div>
				<div><a href="01_livre_12.htm" class="navisubl">L XII</a></div>
			</div>
		</div>

		<div><a href="02_livre_00.htm" class="navimain" id="p2m">Deuxième partie</a>
			<div class="navisub" id="p2s">
				<div><a href="02_livre_00.htm" class="navisubl" id="p2sl">L’AUTHEUR AU BERGER CELADON</a></div>
				<div><a href="02_livre_01.htm" class="navisubl">L I</a></div>
				<div><a href="02_livre_02.htm" class="navisubl">L II</a></div>
				<div><a href="02_livre_03.htm" class="navisubl">L III</a></div>
				<div><a href="02_livre_04.htm" class="navisubl">L IV</a></div>
				<div><a href="02_livre_05.htm" class="navisubl">L V</a></div>
				<div><a href="02_livre_06.htm" class="navisubl">L VI</a></div>
				<div><a href="02_livre_07.htm" class="navisubl">L VII</a></div>
				<div><a href="02_livre_08.htm" class="navisubl">L VIII</a></div>
				<div><a href="02_livre_09.htm" class="navisubl">L IX</a></div>
				<div><a href="02_livre_10.htm" class="navisubl">L X</a></div>
				<div><a href="02_livre_11.htm" class="navisubl">L XI</a></div>
				<div><a href="02_livre_11.htm" class="navisubl">L XII</a></div>
			</div>
		</div>

		<div><a href="03_livre_00a.htm" class="navimain" id="p3m">Troisième partie</a>
			<div class="navisub" id="p3s">
				<div><a href="03_livre_00a.htm" class="navisubl" id="p3sl">AU ROY</a></div>
				<div><a href="03_livre_00b.htm" class="navisubl">L’AUTHEUR A LA RIVIERE</a></div>
				<div><a href="03_livre_00c.htm" class="navisubl">ODE A LA RIVIERE</a></div>
				<div><a href="03_livre_01.htm" class="navisubl">L I</a></div>
				<div><a href="03_livre_02.htm" class="navisubl">L II</a></div>
				<div><a href="03_livre_03.htm" class="navisubl">L III</a></div>
				<div><a href="03_livre_04.htm" class="navisubl">L IV</a></div>
				<div><a href="03_livre_05.htm" class="navisubl">L V</a></div>
				<div><a href="03_livre_06.htm" class="navisubl">L VI</a></div>
				<div><a href="03_livre_07.htm" class="navisubl">L VII</a></div>
				<div><a href="03_livre_08.htm" class="navisubl">L VIII</a></div>
				<div><a href="03_livre_09.htm" class="navisubl">L IX</a></div>
				<div><a href="03_livre_10.htm" class="navisubl">L X</a></div>
				<div><a href="03_livre_11.htm" class="navisubl">L XI</a></div>
				<div><a href="03_livre_12.htm" class="navisubl">L XII</a></div>
			</div>
		</div>

			<div><a href="04_livre_00a.htm" class="navimain" id="engagedm">Quatrième partie</a>
				<div class="navisub" id="p4s">
					<div><a href="04_livre_12.htm" class="navisubr">L XII</a></div>
					<div><a href="04_livre_11.htm" class="navisubr">L XI</a></div>
					<div><a href="04_livre_10.htm" class="navisubr">L X</a></div>
					<div><a href="04_livre_09.htm" class="navisubr">L IX</a></div>
					<div><a href="04_livre_08.htm" class="navisubr">L VIII</a></div>
					<div><a href="04_livre_07.htm" class="navisubr">L VII</a></div>
					<div><a href="04_livre_06.htm" class="navisubr">L VI</a></div>
					<div><a href="04_livre_05.htm" class="navisubr">L V</a></div>
					<div><a href="#" class="navisubr" id="engageds">L IV</a></div>
					<div><a href="04_livre_03.htm" class="navisubr">L III</a></div>
					<div><a href="04_livre_02.htm" class="navisubr">L II</a></div>
					<div><a href="04_livre_01.htm" class="navisubr">L I</a></div>
					<div><a href="04_livre_00b.htm" class="navisubr">Aduertissement au lecteur</a></div>
					<div><a href="04_livre_00a.htm" class="navisubr" id="p4sl">A la Reyne</a></div>
				</div>
			</div>

			<div><a href="05_livre_00.htm" class="navimain" id="p5m">Cinquième partie</a>
				<div class="navisub" id="p5s">
					<div><a href="05_livre_12.htm" class="navisubr">L XII</a></div>
					<div><a href="05_livre_11.htm" class="navisubr">L XI</a></div>
					<div><a href="05_livre_10.htm" class="navisubr">L X</a></div>
					<div><a href="05_livre_09.htm" class="navisubr">L IX</a></div>
					<div><a href="05_livre_08.htm" class="navisubr">L VIII</a></div>
					<div><a href="05_livre_07.htm" class="navisubr">L VII</a></div>
					<div><a href="05_livre_06.htm" class="navisubr">L VI</a></div>
					<div><a href="05_livre_05.htm" class="navisubr">L V</a></div>
					<div><a href="05_livre_04.htm" class="navisubr">L IV</a></div>
					<div><a href="05_livre_03.htm" class="navisubr">L III</a></div>
					<div><a href="05_livre_02.htm" class="navisubr">L II</a></div>
					<div><a href="05_livre_01.htm" class="navisubr">L I</a></div>
					<div><a href="05_livre_00.htm" class="navisubr" id="p5sl">Epistre</a></div>

				</div>
			</div>

			<div><a href="06_livre_00.htm" class="navimain" id="last">Sixième partie</a>
				<div class="navisub" id="p6s">
					<div><a href="06_livre_06.htm" class="navisubr">L VI</a></div>
					<div><a href="06_livre_05.htm" class="navisubr">L V</a></div>
					<div><a href="06_livre_04.htm" class="navisubr">L IV</a></div>
					<div><a href="06_livre_03.htm" class="navisubr">L III</a></div>
					<div><a href="06_livre_00.htm" class="navisubr" id="p6sl">Introduction</a></div>
				</div>
			</div>

		</div>
</div>

<div class="cls"></div>

<div class="spacer"></div>

<div class="cls"></div>


	 <!--[if lt IE 7]>
		<div class="header2">
			<div class="navisublt7" id="partie4">
				<div><a href="04_livre_00a.htm" class="navisubl">A la Reyne</a></div>
				<div><a href="04_livre_00b.htm" class="navisubl">Aduertissement au lecteur</a></div>
				<div><a href="04_livre_01.htm" class="navisubl">L I</a></div>
				<div><a href="04_livre_02.htm" class="navisubl">L II</a></div>
				<div><a href="04_livre_03.htm" class="navisubl">L III</a></div>
				<div><a href="#" class="navisubl" id="p4slengageds">L IV</a></div>
				<div><a href="04_livre_05.htm" class="navisubl">L V</a></div>
				<div><a href="04_livre_06.htm" class="navisubl">L VI</a></div>
				<div><a href="04_livre_07.htm" class="navisubl">L VII</a></div>
				<div><a href="04_livre_08.htm" class="navisubl">L VIII</a></div>
				<div><a href="04_livre_09.htm" class="navisubl">L IX</a></div>
				<div><a href="04_livre_10.htm" class="navisubl">L X</a></div>
				<div><a href="04_livre_11.htm" class="navisubl">L XI</a></div>
				<div><a href="04_livre_12.htm" class="navisubl">L XII</a></div>
			</div>

			<div class="cls"></div>
			<div class="spacer"></div>
		</div>
	<![endif]-->


<div class="content">

	<div class="contentl">
		<h1>LA QUATRIESME PARTIE D’ASTRÉE</h1>
		<h2>LE QUATRIESME LIVRE</h2>
		<div class="spacerp"></div>

		<p>Diane et Phillis qui ce matin disnerent avec Astrée pour
		tenir compagnie à Alexis, estans sorties de table, les
		advertirent, lors qu’elles demandoient à quoy elles passeroient
		le reste de la journée qu’une certaine estrangere estoit venue,
		qui desiroit passionnément de voir Astrée: De sorte,
		dirent-elles, que si vous ne vous hastez de l’aller voir, assurez-vous
		qu’elle vous devancera, et si cela advient, il se faut resoudre de
		l’avoir tout aujourd’huy sur les bras. Alexis qui craignoit grandement
		de semblables divertissements: Mon Dieu! luy dit-elle, mon serviteur,
		n’attendons pas qu’elle vienne, car de tout le jour nous ne nous en
		desferions, et infailliblement, s’il me faut contraindre si longuement,
		je seray encore plus malade que je n’ay esté ce matin.
		Astrée se mit à rire de l’ouyr ainsi parler: Et ma chere
		maistresse, luy dit-elle, commandez ce qu’il vous plaist que nous
		fassions. – Je serois d’avis, respondit Alexis incontinent, que
		reprenant nos propres habis, nous fussions plus diligentes à les
		aller trouver qu’elles à venir vers nous.</p>

		<p>Cette proposition ne fut pas plustost faite qu’elle fut
		executée, et cela d’autant plus promptement, que Diane qui les
		conduisoit, sembloit se haster plus que de coustume, pour le plaisir
		qu’elle prenoit de parler à cette estrangere, qui disoit tant de
		mal des hommes, desquels elle n’avoit pas une moins mauvaise opinion,
		quoy qu’elle la sceut couvrir plus discrettement. Lors que Florice
		recognut d’assez loing ces bergeres: Vous verrez, dit-elle, [159/160]
		Dorinde, que voicy un effet de la courtoisie d’Astrée, qui ayant
		sceu que vous la vouliez voir, vous a voulu devancer. – Je serois bien
		honteuse, respondit-elle, que ces discretes bergeres eussent pris cette
		peine à mon occasion, mais je confesse que je meurs d’envie de
		les voir. – S’il est ainsi, reprit Circéne, et si vous ne voulez
		estre accablée de trop de courtoisie, je suis d’avis que nous
		allions à leur rencontre le plus loing que nous pourrons, afin
		qu’elles cognoissent que si vous eussiez sceu leur dessein, vous
		eussiez esté la premiere à les aller voir.</p>

		<p>A ce mot, ces quatre estrangeres se prenants par les mains,
		s’acheminerent au grand pas vers ces belles bergers, qui les receurent
		avec un visage si ouvert, et avec des tesmoignages de tant de bonne
		volonté, que Dorinde ne sçavoit ce qu’elle devoit la plus
		admirer en elles, ou la beauté, ou la courtoisie. Alexis aussi
		ne fut pas peu estimée, qui sçavoit si bien contrefaire
		la fille, qu’une seule de ses actions n’en dementoit point le nom. Et
		parce que Dorinde s’apperceut que toutes portoient en respect et de
		l’honneur à cette druide, elle eut opinion qu’il falloit qu’elle
		en fist de mesme; s’adressant donc à elle: Voicy, Madame, luy
		dit-elle, un de mes souhaits accompli; car il y a long-temps que j’ay
		desiré voir Lignon, et les belles filles qui demeurent sur ses
		bords, et il semble que le Ciel favorisant mon dessein m’ait d’abord
		voulu faire voir tout ce qui y est de meilleur. – J’avoue, quant
		à moy, respondit la druide, que, quand vous voyez Astrée,
		Diane, Phillis, et Daphnis vous n’avez plus rien à rechercher
		sur les bords de ce Lignon; que le Ciel a voulu favoriser par-dessus
		tous les autres fleuves de l’Europe, n’y ayant rien qui ne cede
		à ce que vous avez devant vos yeux.</p>

		<p>Astrée alors prenant la parole: Ces louanges, dit-elle, qu’il
		plaist à cette belle druide nous donner, sont des tesmoignages
		de l’honneur qu’elle nous fait de nous aymer, et mes compagnes et moy
		les recevons en cette qualité, quoy qu’elles surpassent de
		beaucoup ce que nous pouvons valoir. Mais vous, belle bergere, ne vous
		y laissez pas tromper, de peur que cette creance ne fust cause de vous
		faire moins estimer le reste des bergeres de ces rivages, car ne pensez
		pas, qu’encore que celles qui sont icy n’ayent guiere de beauté,
		les autres en soient de mesme, m’assurant que pour peu que vostre
		commodité vous permette d’y sejourner, vous confesserez qu’elles
		ne doivent point estre mesprisées. Et quant à nous, vous
		nous aimerez, s’il vous plaist, non pas en [160/161] qualité de
		belles, mais de bonnes filles, et qui desirons estre les premieres que
		nos coustumes nous obligent de rendre aux estrangeres de vostre merite.
		– Astrée, dit alors Dorinde, car je cognois bien que vous estes
		Astrée, nulle autre bergere ne pouvant estre si accomplie et en
		beauté, et en bonne grace, belle Astrée, dis-je, il est
		vray que les incommoditez du voyage que j’ay fait me semblent trop
		petites, recevant une si grande recompense que celle-cy, et qu’il n’y a
		rien qui ne me rende un contentement parfait, sinon que, quand je
		considere ce que je dois à vostre courtoisie j’ay honte de me
		voir avec si peu de moyens pour m’en pouvoir acquiter.</p>

		<p>Leurs discours eussent duré davantage, si Florice qui se
		faschoit de demeurer si long-temps au soleil, qui donnoit tout à
		plain en ce lieu, ne les eust interrompus, offrant à la druide
		et à ces bergeres de se retirer à l’ombre de sa cabane
		qui estoit assez proche de Lignon, et couverte de plusieurs grands
		arbres avoit la fraischeur de la riviere et de l’ombrage. Se prenant
		donc toutes par les mains, elles s’y acheminerent pour y passer une
		partie du jour, attendant que la chaleur fut un peu abbatue, et parce
		que Diane se ressouvint de la promesse que l’estrangere luy avoit
		faite, de luy dire le sujet qu’elle avoit de haïr les hommes et
		qu’en l’humeur où elle se trouvoit, il n’y avoit discours qui
		luy pust estre plus agreable: Belle bergere, luy dit-elle, apres
		qu’elles se furent toutes assises, nous avons une coustume parmy nos
		bois, que nous pensons devoir tout ce que nous avons promis, et nous
		tenons ces obligatons si assurées, que nous en demandons aussi
		librement le payement, que si nous en avions contracté par
		escrit. C’est pourquoy nous ne trouverez point estrange si je vous
		somme en la presence de cette bonne compagnie, de me payer ce que vous
		me devez, me semblant qu’outre vostre promesse, le temps, le lieu, et
		toutes choses vous y convient. – Encore que je n’y fusse point
		obligée de parole, respondit Dorinde, je ne laisserois pas
		d’obeïr à tout ce que vous desireriez de moy, et en cecy je
		ne suis marrie, sinon que ce que vous voulez entendre, ne merite pas
		que vous employez le temps à l’escouter. Toutesfois, puis qu’il
		vous plaist de le sçavoir, j’ayme mieux faillir en vous
		obeyssant, que de ne pas satisfaire à vostre volonté.</p>

		<p>Et lors, apres s’estre teue pour quelque temps, elle reprit la parole de cette sorte. [161/162]</p>


		<div class="spacerp"></div>
		<div class="spacerp"></div>
		<h2>HISTOIRE DE DORINDE, DE PERIANDRE, DE MERINDOR, ET DE BELLIMARTE</h2>
		<div class="spacerp"></div>


		<p>C’est avecque beaucoup de raison que les sçavans Mires ont
		accoustumé de dire que les maux interieurs sont les plus
		dangereux et les plus difficiles à guerir, parce que la veue n’y
		pouvant penetrer, il faut que la seule conjecture serve à
		recognoistre quels ils sont: et de plus, les passages estans plus
		libres pour se saisir du cœur et des parties plus nobles, ils les
		infectent plus aisément, et s’en saisissent beaucoup plustost
		que ceux qui sont hors de nous. Ce que nous pouvons dire des maux de
		l’ame, aussi bien que de ceux du corps, parce que ceux qui nous
		viennent des choses qui sont hors de nous, les biens, les faveurs
		d’autruy, la santé, la maladie, et bref tous les accidens sur
		lesquels la fortune a souveraine authorité, et je nomme celles
		qui sont en nous, tout ce qui dépend de nostre volonté,
		et des puissances de nostre ame. Car c’est peu de mal que celuy que la
		fortune peut faire à une personne resolue, et qui a fait dessein
		de ne manquer pour chose quelconque à ce qu’elle doit, mais au
		contraire, il n’y peut point avoir de maladie qui soit petite. Lors que
		la volonté et l’entendement sont infectez et corrompus, et
		d’autant plus en sont les accidens à craindre, qu’il faut que la
		guerison en vienne par la partie qui donne naissance au mal.</p>

		<p>Je dis ces choses, belles et discrettes bergeres, pour les avoir
		éprouvées en moy-mesme, et recognue à mes
		dépens que l’entendement preoccupé trompe la
		volonté qui est aveugle, et qui se porte à tout ce qu’il
		juge bon sans jamais s’en départir, que cet entendement ne
		change lu jugement qu’il a fait. Mais, ô Dieu! de tous les
		venins qui s’emparent plus aisément de nous et de toute nostre
		ame, y en a-t’il quelqu’un plus dangereux et moins évitable que
		celuy de la tromperie, ou plustost de la trahison des hommes, car comme
		s’ils estoient nos ennemis jurez, que ne font-ils pour empoisonner nos
		ames de leurs venins? Si nous avons un courage grand et relevé,
		ils mettent les genoux, voire le ventre en terre, nous honorent, nous
		reverent, et nous adorent, ils sont nos esclaves, ils ne veulent vivre
		que pour nous obeyr, et ne vou-[162/163]droient pas changer leur
		servitude à l’empire de l’univers. S’ils rencontrent une ame
		plus abbaissée, et qui veuille vivre plus doucement, quels
		services ne luy rendent-ils point? en quoy ne se transforment-ils
		point? à quoy ne se plaisent-ils pas? et qu’est-ce qu’ils
		n’inventent point pour luy donner du plaisir? Quelles sortes de bals ne
		recherchent-ils? de quels habits ne s’agencent-ils point, et quels
		soings n’employent-ils pour se rendre agreables à celles qu’ils
		ont entreprises? Mais pourquoy toutes ces peines et tous ces artifices?
		pour plaire enfain à celles qu’ils veulent gaigner, et apres les
		pouvoir tromper, ou plustost les faire mourir de regret et d’ennuy de
		leur perfidies et de leurs trahisons. Si jusques icy l’on n’avoit point
		eu de cognoissance de ce que je dis, je m’assure que l’histoire que
		vous desirez ouyr de moy n’en rendra que trop de tesmoignage, et que je
		rediray d’autant plus volontiers que je suis bien aise, puis que ce
		malheur m’est advenu, que celles qui m’entendront se puissent rendre
		à mon exemple, et plus avisées et plus prudentes, par la
		cognoissance qu’elles auront des insignes trahisons des hommes.</p>

		<p>Sçachez donc, madame, et vous belles et discrettes bergeres, que
		je suis née dans l’ancienne ville de Lyon, où mes ayeuls
		ont tousjours tenu l’un des premiers rangs. Mon pere s’appelle
		Arcingentorix, et ma mere Acinie. Celle-cy me laissa que j’estois
		encore en la garde de ma nourrice; mais mon pere, avec un tres-grand
		soing, me fit eslever en tous les honnestes exercices qui sont propres
		aux filles de ma qualité, comme à dancer, à
		chanter, et à jouer de divers instrumens, avec lesquels il
		rendit ma jeunesse si recommendable, que plusieurs enfans de chevaliers
		et de druides me rechercherent et me voulurent avoir en mariage. Mais
		mon pere qui avoit dessein de me loger bien avantageusement, et que me
		voyoit encore fort jeune, alloit retardant tousjours de me donner
		à ceux qui me demandoient, pour voir si quelqu’autre plus
		relevé ne se presenteroit point, et j’avoue que quelquefois je
		m’en suis dépitée, blasmant en ce temps-là la
		prudence de mon pere, que je loue maintenant, maintenant, dis-je, que
		j’ay cognu combien la fille est miserable qui est mise soubs la
		servitude des tyrans, que les peres nous nomment des maris, mais qui
		sont en effect les vrays bourreaux de la tyrannie des hommes.</p>

		<p>Le premier qui jetta les yeux sur moy, ou duquel pour le moins je me
		pris garde, ce fut un nommé Teombre, qui depuis espousa Florice.
		J’estois alors en un aage si innocent, que quand j’eusse [163/164] creu
		tout ce qu’il eust pu me dire, je ne pense pas que j’eusse esté
		punissable, mais la mauvaise grace de cet homme (et cela soit dit sans
		vous offenser, Florice), le bas aage que j’avois encore qui me rendoit
		insensible à semblables recherches, et bref le peu de temps
		qu’il s’y arresta me deffendirent des mauvais desseins qu’il pouvoit
		avoir sur moy, car fust qu’auparavant il eust desja servy cette belle
		Florice, qu’il espousa depuis, ou que bien-tost apres il vinst à
		l’aymer, tant y a que sa recherche ne servit à autre chose
		qu’à m’apprendre, si j’en eusse bien sceu faire mon profit, que
		tous les hommes sont trompeurs, et que le plus constant ressemble au
		cameleon qui change de couleur selon les objects sur lesquels il passe.</p>

		<p>Presque en mesme temps, Periandre, jeune chevalier, et fort aymable
		pour les bonnes qualitez qui estoient en luy, et qui couvroient les
		mauvaises conditions qui sont en tous les hommes, me voulut faire
		croire qu’il avoit de l’amour pour moy. Et parce que la maison de son
		pere n’estoit guiere esloignée de celle où je demeurois,
		il avoit beaucoup de commodité de me voir, et de me rendre tous
		les tesmoignages de bonne volonté qu’il luy plaisoit. J’estois
		veritablement bien jeune, et peu capable de sçavoir que c’estoit
		que d’aymer; toutesfois, le soing qu’il y mit, le temps qu’il y
		employa, et ce que tous nos domestiques m’en disoient, me firent croire
		qu’il me vouloit du bien, sans que ma capacité pour lors me pust
		rien faire entendre ny soupçonner davantage. Et voyez combien
		les enfans sont obligez à leurs peres, et combien ils doivent
		remercier le Ciel quand il leur en donne de sages et bien avisez. Si
		Arcingetorix eust voulu precipiter mon mariage, comme font plusieurs
		peres, qui ne desirent que de se descharger de leurs filles, c’est sans
		doute qu’il m’eust donnée par l’adveu de chacun à ce
		Periandre, que, plustost que d’avoir espousé, j’aymerois mieux
		maintenant avoir esleu un glaive pour m’oster avec la vie le cœur de l’estomac.</p>

		<p>Le sage dessein donc que mon pere avoit, fut cause de dilayer ce
		mariage, que plusieurs jugeoient fort à propos, tant pour
		l’aage, que pour la noblesse et la valeur de la propre personne de
		Periandre, mais plus encore pour les biens qu’il avoit, qui est la
		chose que presque tous les peres considerent le plus. Et cette affaire
		allant en longueur, il avint que quelque temps apres, Hylas, je ne sais
		comme je le dois nommer, chevalier ou pastre de l’isle de Camargue en
		la Province des Romains, ou Galloligures, arriva de fortune à Lyon.[164/165]</p>

		<p>– Il n’y a personne, interrompit Astrée, en
		cette compagnie qui ne le cognoisse fort bien, estant depuis quelque
		temps devenu berger sur son rives de Lignon. Dorinde alors en sousriant: Puis
		que vous le cognoissez toutes, reprit-elle, et qu’il demeure le
		long de ces heureux rivages, je pense estre exempte de vous raconter
		les tromperies et les malices qu’il m’a faites. – Nous sçavons,
		adjousta Diane, l’amour qu’il vous a portée, la tromperie qu’il
		fit du miroir où il avoit fait mettre sa peinture, et bref tout
		ce qu’il a eu à demesler, et avec vous, et avec Periandre,
		jusques à son départ de Lyon. – Je sçay, respondit
		Dorinde, qu’il n’est guiere avare de raconter ses faits heroïques,
		mais je ne sçay s’il aura dit la verité. – N’en doutez
		point, ma parente, reprit Florice, j’ay sceu tout ce qu’il en a dit, et
		il est certain qu’avec le don d’inconstance il na point celuy du
		mensonge. – Pour n’estre donc point ennuyeuse, continua Dorinde, et
		pour n’user de redite, je tairay ce qui m’avint avec luy, et seulement
		je remarqueray qu’en ordre Hylas a esté le deuxiesme qui m’a
		trompée, parce que Periandre qui avoit esté le second
		à m’aymer, n’avoit pas encore achevé sa trahison. Mais
		j’avoue, que de tous ceux dont j’ay esté deceue, il n’y en a
		point de qui je me plaigne moins que de Hylas, parce que librement il
		me protestoit qu’il m’aymeroit fidelement tant que cette humeur luy
		continueroit, mais qu’estant passée, le Ciel ny la terre
		n’avoient point d’assez forts liens pour le retenir; si bien que ce
		libre adveu qu’il m’en a fait m’empesche de le blasmer. Et quand je me
		souviens de son changement, j’en accuse le deffaut general de tous les
		hommes, entre lesquels je mets Hylas pour le moins trompeur de tous.</p>

		<p>Mais puis que vous avez sceu ce qui s’est passée entre luy,
		Periandre, Florice et moy, je reprendray le discours où je
		m’assure qu’il l’a laissé: je veux dire lors que Teombre emmena
		Florice hors de la ville, et que Criseide, la belle estrangere,
		s’eschappa des prisons du roy Gondebaut, m’assurant, madame, qu’il ne
		vous peut avoir rien dit davantage, puis que dés lors il laissa
		les rives de l’Arar pour suivre la belle
		Transalpine Criseide, ainsi qui plusieurs disoient.</p>

		<p>Sçachez donc que Periandre, se voyant seul aupres de moy, et luy
		semblant d’avoir le champ plus libre, ayant perdu ce rival qu’il avoit
		tousjours grandement redouté, il se donna tellement à
		moy, pour le moins en apparence, que son amour n’estoit incognue
		qu’à ceux qui ne la vouloient pas sçavoir. Dés que
		j’estois [165/166] éveillée, quelqu’un des siens ne
		failloit jamais de me venir donner le bon-jour de sa part, et
		m’apportoit tantost des fleurs, tantost des fruicts les plus rares et
		les plus nouveaux de la saison. Soudain que je sortois du logis pour
		aller au Temple, il estoit si soigneux de se trouver à ma porte,
		que jamais je n’y allois sans estre accompagnée de luy; l’apresdinée
		il n’y avoit jardin où il n’essayast de faire
		assemblée pour m’y conduire, et jamais le soir le bal ne
		manquoit, ou en mon logis, ou en la maison de celles de mes amies que
		je luy disois. Et la nuict estoit bien fascheuse, je veux dire bien
		pluvieuse ou accompagnée de vents et d’orages, s’il ne venoit
		faire la musique ou de voix ou de divers instruments au bas de mes
		fenestres. Tous ses domestiques ne portoient couleurs que les miennes et
		luy-mesme n’entra jamais en tournois ny en behours que chargé de
		mes faveurs; c’est ainsi qu’il se disoit mon serviteur, et je confesse
		que ces discours flattoient de sorte ma jeunesse peu experte, que je me
		donnay tellement à luy, que je ne sçay ce que je n’eusse
		pas fait pour luy complaire, et cela d’autant plus que mon pere,
		considerant le merite de ce jeune chevalier, et l’affection qu’il me
		faisoit paroistre, se laissoit peu à peu emporter contre son
		dessein à me le faire espouser.</p>

		<p>Ce fut en ce temps-là, que deux chevaliers tournerent les yeux
		sur moy: l’un estoit estranger et s’appeloit Bellimarte, l’autre, des
		rives de l’Arar et nostre voisin, et se nommoit Merindor. Le premier
		estoit venu avec le roy Gondebaut de delà les Alpes, et estoit
		Goth, pour me tesmoigner, comme je croy, qu’en quelque region qu’un
		homme naisse, il ne peut estre exempt du deffaut de son sexe, je veux
		dire d’estre volage, inconstant et trompeur. Ce Bellimarte estoit celuy
		qui avoit tenu prisonnier Arimant, le serviteur, et depuis le mary de
		l’infortunée et bien heureuse Criseide, je l’ay nommée
		telle pour les malheureux, et heureux évenements qu’elle
		ressentit tant que leur amour dura. Et si ce n’estoit que le discours
		en seroit trop long, je vous les raconterois, et je m’assure que vous
		en feriez un mesme jugement. – Il ne faut pas, interrompit
		Astrée, que vous en preniez la peine, nous les avons desja ouys,
		une partie par Hylas, et le reste par la belle et discrette Florice. –
		J’en suis bien aise, dit Dorinde, car cela sera cause que vous
		entendrez mieux ce que j’ay à vous dire. [166/167]</p>

		<p>Ce Bellimarte donc, apres qu’il eut esté debouté de toutes les
		pretentions qu’il avoit sur Arimant, ainsi que Florice vous aura pu
		dire, il s’addressa en particulier au roy, et luy representa les longs
		services qu’il lui avoit rendus, les signalez exploits où il
		s’estoit trouvé, les dangers qu’il avoit passez, les blessures
		qu’il en avoit rapportées et desquelles il luy monstra en son
		estomach plusieurs grandes cicatrices, et puis le supplia de
		considerer, que de toutes choses il n’en avoit eu autre avantage, que
		l’honneur d’avoir employé tout son aage, et le peu de bien que
		ses parents luy avoient laissé, au service du grand roy des
		Gaules, qu’il tenoit cet honneur bien cher, et qu’il ne le voudroit pas
		changer à quelqu’autre recompense qu’on luy pust donner, mais
		que si cela estoit honorable pour Bellimarte, il ne l’estoit pas
		à la grandeur ny à la majesté de Gondebaut, parce
		que c’estoit une marque et un tesmoignage qu’il n’estoit pas bon
		maistre, puis que l’ayant servy si longuement et si fidellement, il
		n’en avoit autre gratification, sinon d’estre tenu pour son serviteur.</p>

		<p>Il adjousta à ces considerations plusieurs autres discours, qui
		toucherent de sorte le cœur genereux de ce roy, qu’apres avoir
		rejetté la faute de cette tardive recompense sur luy-mesme qui
		n’avoit jamais rien demandé, pour luy faire paroistre quelque
		effect de sa bonne volonté, il luy donna la charge des
		solduriers estrangers, que pour la garde de la ville, il entreteoit
		dans Lyon, charge à la verité, et si honorable et si
		profitable, qu’il le recompensa tout en un coup, outre toutes ses
		esperances, et avec laquelle, luy, qui estoit homme bien avisé
		pour ses affaires, se releva de sorte par dessus ce qu’il pouvoit sans
		outrecuidance aspirer aux meilleures alliances de toute la contrée.</p>

		<p>Toutes ces choses advinrent cependant que j’estois si soigneusement
		recherchée par Periandre. Et parce que Bellimarte se vouloit
		appuyer dans la province où il avoit une charge si avantageuse,
		il fit dessein de prendre quelque alliance, qui fist telle qu’il en
		retirast plustost de l’assistance des parents, que de l’argent du
		mariage. Cela fut cause qu’il jetta l’œil sur moy, et à telle
		heure, que depuis j’en receus tant de peines et d’ennuis, que je ne
		sçay comme j’en puis souffrir la memoire. En mesme temps
		Merindor revenant d’un long voyage, me vid par malheur dans une
		assemblée qui se faisoit pour les nopces de Parthenopés,
		et dés lors commença aussi de me rechercher, de sorte que
		Periandre [167/168] qui avoit esté seul quelque temps en ce
		dessein, se vid tout à un coup mieux accompagné qu’il
		n’eust pas voulu. Il est vray que Merindor y alloit avec plus de
		discretion que Bellimarte, qui s’appuyant sur l’authorité qu’il
		avoit aupres du roy et en ville, me rechercha d’abord tout ouvertement,
		luy semblant, encore que Periandre se fust declaré devant luy,
		que toutesfois les advantages que la fortune luy donnoit par-dessus ce
		jeune homme, pourroient tant sur Arcingentorix, qu’il le choisiroit
		plustost que Periandre.</p>

		<p> Au contraire, comme si par cette recherche
		Periandre eust de beaucoup augmenté son affection, il me fit
		depuis paroistre plus d’amour que de coustume, soit que veritablement
		les difficultez augmentent le desir, ou que ce qu’il faisoit au
		commencement seulement par amour, il y fust poussé, et par
		l’amour, et par la honte qu’un autre luy ravist la proie qu’il avoit
		chassée si longtemps, de sorte qu’avec mon consentement il se
		resolut de me faire demander à mon pere. J’y consentis, je
		l’avoue, parce que la recherche de Bellimarte ne m’estoit pas fort
		agreable, le grand âge qu’il avoit plus que moy, et sa rude
		façon ne ressentans que le fer et le sang, me faisoient presque
		avoir frayeur de luy; et celle de Merindor ne m’estoit pas encore bien
		cognue, car la discretion dont cestuy-cy usoit au commencement estoit
		telle, qu’il estoit malaisé de recognoistre si c’estoit à
		bon escient, ou pour passe-temps qu’il me recherchoit.</p>

		<p>Periandre, donc ne perdant point de temps, fait parler à Arcingentorix de nostre
		mariage, et à la premiere ouverture propose la carte blanche
		à mon pere, et tasche, à ce qu’il sembloit, d’en tirer
		une favorable response. Mon pere le remercie de cette bonne
		volonté, et apres luy fait response, que quand il voudra marier
		sa fille, il la traittera en fille, et non pas en personne de laquelle il
		se veuille seulement desfaire, qu’à la verité il n’a pas
		pas encore pensé à me marier, luy semblant que mon
		âge ne le pressoit point, que toutesfois, pour faire paroistre
		combien il estimoit son alliance, il luy promettoit que dans un mois il
		luy en donneroit toute resolution. Toutes ces choses ne se purent faire
		si secrettement, que Bellimarte et Merindor n’en fussent advertis, et
		cela fut cause que tous deux se resolurent de traverser ce
		traicté par toutes les voyes qui leur seroient possibles, et ne
		jugeans pas qu’il y en eust une meilleure que de me gaigner, croyant
		bien qu’Arcingentorix ne me marieroit jamais contre mon gré, ils
		se declarerent encore plus ouvertement qu’ils n’avoient point fait.[168/169]</p>

		<p>Il me souvient qu’en cette resolution Merindor me rencontrant
		un matin dans le Temple, où Periandre m’avoit conduite, et
		d’où il ne faisoit que de sortir, se mettant à genoux
		aupres de moy: Est-ce, me dit-il, belle Dorinde, pour prier les dieux,
		ou pour les remercier, que vous estes icy? Je ne sceus au commencement
		que luy respondre, comme celle qui n’entendoit point ce qu’il vouloit
		dire; et parce qu’apres l’avoir quelque temps regardé sans luy
		dire mot, je retournay à mes prieres, il repliqua: Que veut
		dire ce silence? est-ce un tesmoignage de mépris, ou d’estre
		importunée? – Ny l’un, ny l’autre, luy dis-je, j’estime trop
		Merindor, mais c’est que veritablement je ne vous entends pas, car que
		me dites-vous de priere et de remerciement? – Je vous demande,
		adjousta-t’il, si vous venez prier les dieux qu’ils vous fassent
		espouser Periandre, ou si vous les remerciez de ce qu’ils l’ont desja
		fait? – Ny l’un, ny l’autre, luy respondis-je en sousriant, ne sera
		jamais cause de me les faire beaucoup importuner. – Que vous estes
		dissimulée, dit-il, de parler de cette sorte! – Mais que vous
		estes incredule, repliquay-je, si vous ne me croyez pas! – Et
		pourquoy, reprit-il, me niez-vous une chose qui n’est plus
		cachée à personne? – Pourquoy, luy respondis-je, en
		tournant la teste de l’autre costé, me la demandez-vous si vous
		la sçavez, et si vous ne me voulez pas croire? – Je
		sçay, me dit-il, ce que tous sçavent, mais je vous
		demande ce que vous seule me pouvez dire. Dites-moy donc de quelle
		façon vous recevez ce mary? – Comme une fille, luy dis-je,
		reçoit celuy que son pere luy donne. – Pleust à Dieu,
		adjousta-t’il, avec un grand souspir, que ce fust seulement par
		obeissance, et non pas de volonté? – Ma volonté, luy
		respondis-je, sera tousjours toute telle que celle d’Arcingentorix:
		Mais dites-moy, Merindor, quel interest y avez-vous qui vous puisse
		faire souspirer? – Je puis bien souspirer, me dit-il, de ce que je ne
		cesseray jamais de pleurer. Et à ce mot je vy que les yeux luy
		rougissoient, et qu’il sembloit qu’ils nageassent dans les larmes. Et
		parce qu’il ne vouloit, comme je croy, que pour ce coup j’en sceusse
		davantage, il s’en alla hors du Temple sans me rien dire, me laissant
		toutesfois avec assurance qu’il m’aymoit, et que ce mariage luy
		touchoit au cœur; mais cela ne fit guiere d’effect en moy, d’autant
		que je m’estois du tout dediée à Periandre, me semblant
		que ses merites et son affection m’y obligeoient. Le peu de conte que
		je fis du desplaisir que Merindor avoit fait [169/170] paroistre en
		s’en allant, le toucha si vivement, qu’à demy desesperé
		d’estre jamais aymé de moy, tant que Periandre vivroit, il fut
		deux ou trois fois en volonté de s’en prendre à luy, pour
		voir, ce disoit-il, auquel des deux le sort me donneroit. Lors qu’il
		estoit plus avant en cette pensée, il fut rencontré par
		l’un de ses amis, auquel il avoit le plus confiance, fust pour
		l’amitié qu’il luy portoit, de laquelle il luy avoit rendu
		plusieurs tesmoignages, fust pour la sagesse et prudence dont il usoit
		en toutes ses actions, son aage luy ayant acquis cette reputation
		envers tous ceux qui le cognoissoient. Euphrosias donc, car c’estoit
		ainsi que ce sage amy se nommoit, voyant Merindor le chappeau
		enfoncé, les yeux contre terre, le manteau troussé soubs
		le bras en confusion, et marcher à grands pas le long de la rue
		sans prendre garde à personne, cognut bien qu’il avoit quelque
		affaire qui le tenoit en peine; et parce qu’il sçavoit assez
		que sa jeunesse et son courage le portoient bien souvent à de
		trop violentes resolutions, desquelles le repentir venoit ordinairement
		trop tard, il s’approcha de luy: Et quoy, Merindor, luy dit-il, le
		tirant par le bras, estes-vous resolu aujourd’huy de ne parler point
		à vos amis? Merindor à cette voix, et se sentant
		retenir, s’arresta tout court, et comme s’il fut revenu d’une extase,
		regarda froidement Euphrosias, et apres avoir demeuré quelque
		temps muet: Je vous supplie, luy dit-il en fin, pardonnez cette faute
		à la mauvaise humeur qui me tient. – Je le veux, respondit son
		amy, mais à condition que vous, adjousta Merindor, je vous
		supplierois de l’entendre, ayant autant de besoing de vostre sage
		conseil que j’eus de ma vie, mais retirons nous à part, de peur
		que quelqu’un entende nos discours. A ce mot, estans entrez dans une
		grande place qui est au devant de l’Athenée, il le prit par le
		bras, et commença de luy dire la naissance de son amour, le
		progrez et l’estat où alors elle estoit, puis luy fit entendre
		celle de Periandre et de Bellimarte. Mais quand il vint aux discours
		qu’il m’avoit tenus dans le Temple, et ceux que je luy avois respondus
		en faveur de Periandre, il entra en une telle passion, que le sage et
		prudent Euphrosias cognut bien que l’affection qu’il me portoit estoit
		trop grande pour en divertir son amy, ny par les raisons ny par les
		prieres; et cela fut cause que pour éviter des deux maux qu’il
		en prevoyoit, celuy qui estoit le plus dangereux, il jugea qu’il le
		falloit seulement retirer [170/171] de la haine qu’il portoit à
		Periandre, et remettre au temps la guerison entiere du mal. C’est
		pourquoy, au lieu de le reprendre avec un visage severe, comme il avoit
		accoustumé, il luy respondit en sousriant: Par vostre foy,
		Merindor, est-ce là tout le sujet que vous avez d’estre si hors
		de vous? – Comment, dit Merindor, ne vous semble-t-il point que j’en
		aye occasion, puis que l’affection que je porte à Dorinde est
		telle, qu’il m’est impossible de m’en retirer; et toutesfois je voy
		devant mes yeux ce voleur qui me vient ravir mon bien. – Et ne
		sçavez-vous point, respondit Euphrosias, de remede à cela
		? – Je n’y en voy point d’autre, adjousta Merindor, que de ravir la vie
		à celuy qui me veut oster le bonheur, sans lequel aussi bien je
		ne puis vivre. – O Merindor! s’escria Euphrasias, que vous prenez bien
		cette affaire à rebours? dites-moy, je vous prie, avez-vous
		opinion que Dorinde aime Periandre? – Comment, dit incontinent
		Merindor, si j’en ay opinion? mais serois-je pas le plus incredule du
		monde, si je ne le tenois pour tout assuré? – Or, reprit le
		sage amy, ne prenez-vous pas bien à rebours cette affaire, puis
		que vous pensez pour acquerir la bonne volonté de Dorinde, qu’il
		faille que vous fassiez mourir la personne du monde qu’elle ayme le
		plus? Ne voyez-vous pas que la passion vous deçoit, et que tant
		s’en faut, c’est un moyen pour vous faire haïr autant que la mort
		? – Et quel remede y a-t’il, adjousta Merindor, si cestuy-cy n’est pas
		bon? – Il n’est pas bon sans doute, respondit Euphrosias, mais
		dites-moy, je vous supplie, pourquoy pensez-vous qu’il fust necessaire
		de faire mourir Periandre? – Parce, dit-il, que l’amitié
		qu’elle luy porte est cause qu’elle ne m’aymera point. – Or, reprit
		incontinent Euphrosias, faisons que cette raison soit pour vous fassiez
		en sorte que Periandre ne soit point aymé d’elle, parce qu’elle aymera Merindor.</p>

		<p>– Oh! s’escria Merindor, que vous estes gratieux! Mais
		c’est-là la peine, comment faut-il faire pour parvenir à
		ce bon-heur? – Faites, respondit Euphrosias, comme Periandre a fait,
		et mieux encore. Avez-vous opinion que le Ciel vous doive moins
		favoriser que quelqu’ autre chevalier de vostre aage? – Mais, dit
		Merindor, elle ayme Periandre. – Tant mieux, respondit Euphrosias,
		c’est signe qu’elle n’est pas insensible aux coups d’Amour, et pourquoy
		penserez-vous que vos services ne doivent estre aussi heureux que les
		siens? Voyez-vous, Merindor, puis [171/172] que vous aymez Dorinde, et
		que vous ne pouvez vous en retirer, resolvez-vous à la tant
		aymer, que cette amour la convie, ou plustost la contraigne à
		vous aymer aussi. – O mon cher amy! dit Merindor en souspirant, qu’il
		est difficile de parvenir à la fin de cette entreprise, car quoy
		que je vous aye dit de Periandre, il est certain qu’en mon ame je ne
		pense pas qu’elle en fait, n’est que pour rendre l’obeïssance
		qu’elle doit à son pere. – tant mieux, adjousta Euphrosias, car
		si elle ne l’ayme point, vous la gagnerez beaucoup plustost n’estant
		encore engagée à personne. – Mais, ô dieux! dit
		Merindor, si Periandre n’y a rien pu avancer, quelle esperance dois-je
		avoir? – Et quoy, repliqua Euphrosias, est-ce à dire que ce
		qu’une personne mal-heureuse ou mal-faite, ne peut pas faire, une autre
		plus heureuse, ou de plus de merite ne le puisse obtenir? Non, non
		Merindor, l’amour des femmes est une de ces choses où il ne faut
		jamais chercher de raison, ny de laquelle il ne faut jamais desesperer,
		et soyez tres-assuré qu’il y a une certaine heure au jour en
		laquelle elles ne peuvent rien refuser, et c’est pourquoy l’Oracle est
		tres-veritable, qui fut respondu à un amant qui demandoit ce
		qu’il avoit à faire pour vaincre la cruauté de sa Dame.</p>
	</div>

	<div class="contentci">
		<div class="spacerp"></div>
		<p>Ayme, ose, et continue.</p>
		<div class="spacerp"></div>
	</div>

	<div class="contentl">
		<p>Avec de semblables discours, Euphrosias divertit son amy du dessein
		qu’il avoit de rendre du desplaisir à Periandre, et le remplit
		tellement d’esperance, qu’il recommença de me rechercher avec
		tant de soing, que Periandre et Bellimarte ne se purent empescher d’en
		entrer en quelque jalousie, parce que jusques-là il ne s’estoit
		point declaré si ouvertement, que l’on pust juger que sa
		recherche outrepassast les limites de la bienveuillance, mais certes
		depuis il leur fit bien paroistre que son dessein estoit different de
		ce qu’ils l’avoient estimé, et cela fut cause que de leur
		costé ils s’efforcerent de le tenir le plus esloigné
		qu’ils pourroient, mais sur tous Periandre qui avoit eu la response de
		mon pere, que je vousay dite, pretendoit avoir desja quelque part en
		moy, plus grande que celle de serviteur. Et sans mentir il avoit
		raison, car en ayant depuis plusieurs fois ouy parler à mon
		pere, qui inclinoit grandement à me donner à luy, je me
		laissay peu à peu lier de telle sorte à l’opinion de
		devoir estre bien tost sa femme, que je l’estois desja entierement de
		volonté. [172/173] Cependant que ces trois personnes se
		debattoient de cette sorte à qui me gaigneroit, le terme que mon
		pere avoit pris pour respondre à Periandre s’escoula, et luy qui
		montroit d’attendre avec une impatience extreme ce jour qu’il nommoit
		bien-heureux, le soir mesme ne manqua point de venir trouver mon pere
		avec trois de ses plus proches parens; et d’abord se jettant à
		ses genoux, le supplia, comme s’il y fut allé de sa vie, de
		vouloir luy rendre response, ainsi qu’il leur avoit promis: Mais,
		disoit-il, seigneur, si elle n’est pas telle que demande le desir que
		j’ay de vous faire service, il suffit que vous m’en fassiez signe, car
		à mesme temps je ne vous osteray pas seulement la veue de ce
		mal-heureux, mais luy osteray à luy-mesme celle de tout le
		monde, le precipitant luy et tous ses desseins dans le profond de l’Arar.</p>

		<p>Il accompagna ces paroles avec de telles actions, qu’il n’y avoit
		personne qui ne creust qu’elles sortoient d’un cœur tres-veritable, et
		mon pere, comme les autres, deceu de cette opinion, luy tendant la main
		pour le relever: Mon fils, luy dit-il, car pour tel vous veux-je tenir
		desormais, levez-vous, et croyez que si j’avois quelque chose de plus
		cher que Dorinde, je le donnerois à jamais. Periandre ravy de ce
		contentement, baisa la main d’Arcingentorix plus de cent fois, avec de
		si grandes demonstrations d’amour, qu’il n’y avoit personne en la
		compagnie qui ne jugeast son affection extreme. En mesme temps mon pere
		me fit appeler, et me prenant par la main, me mena où estoit
		Periandre: Ma fille; me dit-il, je veux que tu aymes ce chevalier,
		comme celuy qui doit estre ton mary, et à qui dés à
		cette heure je te donne, et d’aujourd’huy en huict jours je veux que le
		mariage s’en fasse. A ce mot Periandre s’avançant me vint saluer: Et
		moy, dit-il, je reçoy, vous pour mon pere et seigneur, et
		elle pour mon espouse et ma dame.</p>

		<p>Jugez, Madame, et vous sages et belles bergeres, s’il se pouvoit croire
		que des promesses faites si solemnellement, et avec tant de
		demonstrations de contentement, ne deussent estre à jamais
		inviolables! Mais (ô honte du genre humain!) oyez la perfidie
		de tous les hommes sous la personne de cestuy-cy. Ces huicts jours que
		Arcingentorix avoit pris pour la conclusion de mes nopces, furent
		diversement employez: car mon pere ne cessa de preparer tout ce qui
		estoit necessaire pour mon mariage; ceux de la ville, pour montrer
		combien nostre famille y estoit aymée et honorée,
		[173/174] firent divers desseins de danses, de tournois, et de behours
		; Bellimarte estoit à toutes heures aux oreilles de Gondebaut pour
		destourner l’effect de ce mariage; mais Merindor les passa , une
		partie en regrets et en pleurs, une partie à maudire moy et mon
		pere, et l’autre partie à me predire plusieurs choses de
		l’inconstance de Periandre , de sa dissimulation, et de sa perfidie,
		que depuis je n’ay trouvées que trop vrayes, et ausquelles je ne
		voulois alors prester l’oreille, me semblant que ce seroit offencer
		l’amour qu’il me portoit, et que j’avois pour ce trompeur. Quant
		à Periandre, il estoit tant empesché autour de la ville
		pour me faire passer le temps, qu’il me pensoit à autre chose,
		pour le moins en apparence. Pour moy j’advoue, que la façon dont
		il vivoit, m’obligeoit de sorte que je n’avois plus d’autres
		pensées qu’à luy estre agreable. Or voyez, sage druide,
		comme le Ciel se mocque de nos desseins, et comme il les change en peu
		d’heure quand il luy plaist!</p>

		<p>Durant ce temps, ou fust que je prisse
		mal pour trop danser, ou pour manger des fruicts, ou plustost, comme je
		croy, que j’eusse esté en quelque maison qui ne fust pas bien
		nette, ou pour mieux dire, que le Ciel le voulust ainsi, pour m’oster
		avec si peu de mal de l’eternelle misere où j’eusse passé
		le reste de ma vie, si cet accident ne me fust arrivé, ne
		voylà pas que le sixiesme jour estant escoulé, sur la
		minuict je prends un grand mal de teste, avec une fievre si ardante,
		qu’elle me mit toute en feu, et qui me continua plusieurs jours, et
		tousjours avec un tel assoupissement, que l’on ne me pouvoit esveiller.
		Et apres m’avoir tourmentée quelque temps de cette sorte, un
		matin que les mires me venoient visiter, ils me trouverent le visage
		tout couvert de taches rouges, et qui peu à peu se grossissants,
		s’empoullerent de telle sorte, que veritablement elles me rendirent
		affreuse. C’est un mal que les petits enfans ont accoustumé
		d’avoir; et de fortune en ce temps-là plusieurs filles de mon
		aage, dans la ville, en estoient affligées, parce que c’estoit
		environ le temps que l’on va cueillir le Guy, le sixiesme de la lune de
		Juillet, qui cette année se rencontra bien avant dans le mois d’Aoust.</p>

		<p>Cette maladie survenue ainsi inopinément, rompit tous les
		desseins qui avaient esté faits, car j’en fus de sorte
		tourmentée que plusieurs pensoient que j’en mourrois. Periandre au
		commencement me vint voir deux ou trois fois, et montroit d’avoir un
		tres-grand desplaisir de mon mal pour le retardement, disoit-il,
		[174/175] de nostre mariage, mais deslors que la petite verolle parut,
		c’est ainsi que l’on nomme ce mal, il ne rentra jamais plus dans mon
		logis. Il envoyoit quelquefois sçavoir comme je me portois, mais
		pour luy il n’approcha pas seulement ma porte, tant il avoit d’horreur
		de moy, ou de peur de prendre mon mal.</p>

		<p>Tant que la grande furie me dura, j’advoue que je ressentis fort peu la
		façon dont il usoit, quoy qu’il n’y eust personne qui l’entendit
		qui ne le trouvast estrange, mais j’estois tellement preoccupée
		de la douleur, que je n’avois le loisir de demander ce que Periandre
		faisoit. Lors que je commençay un peu à respirer, et que
		la grande violence s’alla assoupissant, il est vray que je demanday de
		ses nouvelles, et que sçachant le peu de souvenir qu’il avoit de
		moy, je creus incontinent que Merindor m’avoit dit vray, quand il
		m’avoit predit l’inconstance de Periandre. Et toutefois je ne pouvois,
		tant j’estois faite à la bonne foy, m’empescher de chercher des
		raisons pour l’excuser: quelquesfois je me figurois que quelques
		affaires l’avoient emmené hors de Lyon, et qu’il souffroit
		autant de déplaisir que moy de ne sçavoir point de mes
		nouvelles; d’autresfois j’entrois en opinion que mon pere eust
		changé de volonté, et qu’il luy eust fait deffendre de me
		voir; quelquesfois je disois qu’il estoit malade, et que le peu de
		soing de ceux de ma maison estoit cause que nous n’en estions point
		advertis. Bref je me tournois de tous costez pour essayer de me tromper
		moy-mesme. Mais en fin ma maladie allant en longueur, et ce perfide
		continuant tousjours de vivre de cette sorte, je ne fus que trop
		assurée du changement de sa volonté.</p>

		<p>Pensez, madame, et vous, belles bergeres, que c’est que le ressentiment
		de cette offense ne me fit point dire! Au commencement je pleuray sans
		en parler à personne, et cachois mes larmes à chacun,
		mais quand je vis que tous en parloient, et blasmoient sa tromperie, il
		me fut impossible de n’en donner plus de tesmoignages que je n’eusse pas
		voulu. La foiblesse où le mal m’avoit reduite, avec celle qu’ont
		naturellement celles de nostre sexe, et plus encore de mon aage, ne me
		permit pas de le mieux cacher.</p>

		<p>Au contraire, Merindor, comme s’il eust augmenté son affection
		par la grandeur de mon mal, estoit continuellement à la porte de
		ma chambre pour essayer de me voir, si on le luy eust voulu permettre,
		et dés qu’il sceut que j’estois hors de danger, à y
		amener la musique, tantost de voix, et tantos d’instruments, [175/176]
		afin de me faire passer les heures plus doucement. Et parce qu’il
		sçavoit le changement de Piandre, je me souviens qu’un jour il
		fit chanter à la porte de ma chambre ces vers sur ce sujet.</p>
	</div>

	<div class="contentci">
		<div class="spacerp"></div>
		<h2>Stances</h2>
		<h3>Un Amant inconstant.</h3>
		<div class="spacerp"></div>

		<h4>I</h4>
		<div class="spacerp"></div>
		<p>Ce jeune amant, ô Dieu! pourra-t’il bien</p>
		<p>Rompre le nœud qu’il disoit Gordien,</p>
		<p>Pour se rendre infidelle?</p>
		<p>S’il peut le faire, Amour, jamais son cœur</p>
		<p>Digne ne fut d’une flame si belle,</p>
		<p>Ny d’un si beau vainqueur.</p>
		<div class="spacerp"></div>
		<div class="spacerp"></div>

		<h4>II</h4>
		<div class="spacerp"></div>
		<p>Pourra-t’il bien le quitter, ce bel œil,</p>
		<p>Sans que mourrant incontinent de deuil,</p>
		<p>Il en paye l’amande? Ah! pour certain, s’il en a le pouvoir,</p>
		<p>Jamais ses yeux une beauté si grande</p>
		<p>N’ont merité de voir.</p>
		<div class="spacerp"></div>
		<div class="spacerp"></div>

		<h4>III</h4>
		<div class="spacerp"></div>
		<p>Pourra-t’il bien, apres l’avoir aymé,</p>
		<p>S’en éloigner sans en estre blasmé</p>
		<p>Comme un perfide insigne?</p>
		<p>Amour, dy moy, s’il en esteint les feux,</p>
		<p>Ce cœur changeant n’estoit-il pas indigne</p>
		<p>D’estre bruslé par eux?</p>
		<div class="spacerp"></div>
		<div class="spacerp"></div>

		<h4>IV</h4>
		<div class="spacerp"></div>
		<p>Dés le moment qu’un cœur en est atteint</p>
		<p>Jamais depuis le feu ne s’en esteint,</p>
		<p>Il va bruslant sans cesse. [176/177]</p>
		<p>Combien en sont icurables les coups,</p>
		<p>Vous le sçavez, quand ce bel œil vous blesse,</p>
		<p>O grands dieux! comme nous.</p>
		<div class="spacerp"></div>
		<div class="spacerp"></div>

		<h4>V</h4>
		<div class="spacerp"></div>
		<p>Que pleust au Ciel que cet extreme bien</p>
		<p>Fust destiné quelquesfois d’estre mien,</p>
		<p>Par quelque Astre propice!</p>
		<p>Ah! je voudrois jusqu’à l’éternité</p>
		<p>Faire égaler l’amour et le service</p>
		<p>De ma fidelité.</p>
		<div class="spacerp"></div>
	</div>

	<div class="contentl">
		<p>Et parce qu’il eut opinion que je ne les avois pu assez bien ouïr
		à cause de la quantité des voix, il me les fit presenter
		par une fille des miennes, qui estoit venue sur la porte de ma chambre
		pour écouter la musique; et toutesfois j’avois esté si
		attentive, que je n’en avois pas presque perdu une parole. Je ne fis
		pour lors semblant de cognoistre ce qu’il vouloit dire, quoy que j’en
		eusse de tres-grands ressentiments, mais lors que je fus seule, j’avoue
		que considerant le peu de soing que Periandre avoit eu de moy, et
		l’oubly où il sembloit m’avoir mise, je creus que je devois
		grandement mépriser une telle humeur; et plus encore, lors
		qu’estant hors du lict, et que je n’osois sortir de la chambre pour
		avoir le visage tout changé, comme ce mal a accoustumé de
		le laisser ordinairement, il n’envoya pas seulement sçavoir
		comme je me portois. Ce fut bien alors que je me resolus de n’estre
		jamais à luy plus que j’avois esté, et si, de fortune, je
		luy avois donné quelque place en mon ame, de l’en
		éloigner de sorte, que la pensée mesme ne m’en pust
		jamais revenir. Ce seroit perdre le temps de vous dire de quelles
		reproches j’usois contre luy, quelque resolution que je pusse prendre,
		des déplaisirs que je ressentis de cette separation, car il est
		vray que je m’estois de sorte assurée sur l’affection qu’il
		m’avoit promise, que je ne pensois devoir jamais finir mes jours qu’en
		sa compagnie, et maintenant me voyant deceue et delaissée pour
		une maladie, je ne pouvois assez me plaindre, d’avoir esté tant
		indignement trompée, ny assez admirer en luy l’inconstance, ou
		plustost la trahision de tous les hommes.</p>

		<p>Et toutesfois, quoy que j’eusse cent et cent autres fois juré et
		[177/178] protesté de ne me soucier jamais de luy, et que quand
		il reviendroit je ne daignerois le regarder, si est-ce que je ne me pus
		empescher de luy faire demander quelle estoit la cause de cette si
		prompte separation. Et celle qui la luy demanda fut une fille qui me
		servoit, et en laquelle nous nous estions fiez, et luy et moy, durant
		toute la recherche qu’il m’avoit faite. Mais sa réponse fut bien
		gracieuse: D’où vient, Periandre, luy dit cette fille, que vous
		ne voyez plus Dorinde, ny ne demandez point de ses nouvelles? – Et
		quoy, répondit-il, Dorinde vit-elle encore? – Eh! ma fille,
		repliqua Periandre, tu te trompes, ou tu te mocques de moy, elle est
		morte pour certain, mais on m’a bien dit que mourant, elle a
		laissé en sa place une certaine laide fille, que pour l’amour
		d’elle l’on a nommé Dorinde, mais la belle Dorinde que j’aymaois
		est assurément morte, et j’en ay eu tant de regret, que je ne
		veux point aller voir cette-cy, pour n’avoir occasion de pleurer encore
		l’autre, pour laquelle j’ay jetté tant de larmes. – Et quoy
		Periandre, reprit la fille toute estonnée de cette
		réponse, vous ne vous contentez pas de vous separer
		d’amitié, mais encore vous vous mocquez du mal de Dorind? –
		Dorinde, reprit-il incontinent, comme je te dis, n’est plus au monde,
		voudrois-tu que je l’allasse aymer dans le cercueil? Et quant à
		celle qui est en sa place, ha! ma fille , elle est si laide, que je la
		quitte à qui la voudra. Et à ce mot, sans attendre autre
		réponse, il s’en alla d’un autre coste.</p>

		<p>Jugez, madame, si ce discours me fut difficile à supporter! Et
		toutesfois il fallut boire cette amertume sans faire presque semblant
		de la trouver de mauvais goust, mais n’estoit-il pas le plus cruel du
		monde, de donner des coups si sensibles sur de si profondes blessures?
		car le regret estoit bien en moy assez grand, d’avoir perdu par cette
		maladie, ce que l’on m’avoit persuadé qu’il y avoit d’aymable en
		mon visage, sans y adjouster celuy de me voir trompée par la
		personne de qui je l’attendois le moins. De là à quelque
		temps mon pere me vint voir, et non pas à la verité sans
		avoir les larmes aux yeux, me voyant si changée, et parce que je
		m’en apperceus: Mon pere, luy dis-je, ne vous affligez point de la
		perte de ce qui ne se pouvoit conserver longuement, et au contraire,
		resjouissez-vous, je vous supplie, avec moy, de quoy par une chose de
		si peu de prix, je me suis rachetée de la plus
		mal-[178/179]heureuse fortune, que miserable fille eust pu jamais
		avoir. Et là-dessus je luy racontay ce que. Periandre avoit fait et dit,
		et adjoustay-je apres, me jettant à ses genoux: Mais, mon pere,
		si j’ay jamais fait chose par mon obeissanv’ce qui vous ait
		esté agreable, je vous supplie de me promettre que vous ne me
		commanderez jamais d’estre plus proche à ce perfide que je l’ay
		esté jusques icy. – Comment? Dorinde, me dit-il en me relevant,
		et me baisant au front, si je te le promets, mais de plus je te
		commande de ne me nommer jamais son nom, que comme celuy du plus
		indigne chevalier qui vive.</p>

		<p>A ce mot mon pere s’en alla et me laissa avec une satisfaction extreme
		de la promesse qu’il m’avoit faite. Et deslors je commençay de
		faire plus d’estat de Merindor, que je n’avois jamais fait, me semblant
		que la façon dont il avoit vescu, m’obligeoit de le preferer
		à tout autre; parce qu’encore que Bellimarte n’eut point
		manqué de m’envoyer visiter, ny d’estre soigneux de m’envoyer
		tous les remedes qu’il pouvoit apprendre pour le soulagement de mon
		mal, si est-ce que son humeur estoit si contraire à la mienne,
		qu’il m’estoit impossible de me contraindre à l’aymer.</p>


		<div class="spacerp"></div>


		<p>Cependant je m’allois guerissant, non pas que je n’eusse le visage si
		gasté, que veritablement je n’estois plus cognoissable, et
		quelquesfois me regardant moy-mesme dans un miroir, je demeurois
		estonné de me voir, et cela estoit cause que l’on tenoit
		curieusement fermée la porte de ma chambre, afin que personne
		n’y pust entrer que ceux qui me servoient, esperant tousjours que
		peut-estre le temps y apporteroit quelque amandement. Mais Merindor qui
		sembloit avoiren mon mal augmenté l’affection qu’il avoit
		auparavant pour moy, et qui ne bougeoit de mon antichambre, avec
		diverses sortes de musique, ainsi que je vous ay dit, un jour que
		j’estois seule avec cette fille qui avoit parlé à
		Periandre, et que la porte estoit mal fermée, il entra si
		promptement où nous estions, qu’il fust plustost à genoux
		devant moy que je n’y eus pris garde. De fortune j’avois le masque sur
		le visage, mais je ne me pouvois cacher les yeux, sinon avec les mains,
		et les mains estoient si gastées, que j’avois honte de les
		montrer, n’ayant eu le loisir de mettre mes gands. Si je fus surprise,
		vous le pouvez penser, je fis tout ce qui me fut possible pour me
		sauver dans un cabinet qui touchoit mon lict, mais il m’embrassa de
		telle sorte les jambes, qu’il me fut impossible de me bouger du siege
		où il m’avoit trouvée. – Mon Dieu! [179/180] Merindor,
		luy dis-je, que vostre curiosité m’importune, et que vous
		m’eussiez fait de plaisir de ne vous souvenir non plus de moy que
		Periandre! – Comment, me respondit-il, voudriez-vous bien limiter les
		effects de mon affection à la foible amitié de celuy que
		vous nommez? Ah! madame, pardonnez-moy, s’il vous plaist, cette
		offense n’est guiere moindre envers moy, que la sienne envers vous. –
		Envers moy? repris-je incontinent, je vous assure, Merindor, que si
		cette-cy ne vous touche pas davantage que celle de Periandre me peut
		donner d’ennuy, vous n’en ressentirez guiere de mal, car quant à
		moy, à peine me souviens-je de son nom, tant s’en faut que
		quelque action des siennes me puisse offencer. Mais parlons d’autre
		chose, je vous supplie, et me dites qui vous a donné l’envie de
		me voir en l’estat où je suis, puis que plustost, si vous m’avez
		aymée, vous en deviez fuyr l’occasion.</p>

		<p>Et en disant ces paroles, je le relevay de terre, et luy fis apporter
		une chaise, ne le voulant souffrir devant moy à genoux: Madame,
		me respondit-il, mon affection est celle-là qui ne m’a jamais
		laissé en repos, que je n’aye satisfait à la
		curiosité que tout homme qui ayme bien a de voir ce qu’il ayme
		et qu’il adore; et ne vous figurez, je vous supplie, que je vous ayme
		avec cette condition de ne vous plus aymer, quand vous ne serez pas
		aussi belle que vous souliez estre. Cette sorte d’amour, que j’estime
		plustost devoir estre nommée trahison, n’est pas recevable dans
		le cœur qui ayme bien, puis que la vraye affection n’a point d’autre
		terme que l’eternité, n’y d’autre condition que d’aymer Dorinde,
		telle qu’elle est, et telle qu’elle puisse jamais devenir.</p>

		<p>Voyez, sage et belle druide, combien aysément on juge autruy par
		soy-mesme! On dit coustumierement qu’un chien qui a esté
		bruslé craint l’eau froide, et toutesfois, moins sage que ces
		animaux, je venois d’estre trompée par les belles paroles de
		Periandre, et je ne pus m’empescher d’adjouster foy aux flatteries de
		Merindor, me semblant qu’un homme bien né, et mesme un chevalier
		qui doit plus que les autres hommes avoir soing d’estre veritable,
		parloit avec le cœur en la bouche. Je l’avoue donc, je creus en partie
		ce que je ne devois point croire du tout, et je commençay de me
		figurer que je pourrois vivre heureusement avec luy; mais pour dire la
		verité, je m’y resolus beaucoup plus promptement par despit de
		Periandre, croyant bien que je prenois une grande vengeance de luy en
		me donnant si tost à un autre, maladvisée que j’estois de
		vouloir me vanger, en me faisant une plus grande [180/181] offense,
		mais l’imprudence qui suit ordinairement le peu d’experience, me donna
		ce conseil si peu judicieux, et que depuis je paiay de tant de peines et de tant de larmes.</p>

		<p>Je luy respondis donc en cette sorte: Pensez-vous, Merindor, que ceux
		qui veulent se faire aymer en disent moins que vous? – Je pense bien,
		dit-il, que ceux que vous dites peuvent se servir de mesmes paroles,
		puis que moy, qui en ay la volonté, j’en use, comme vous voyez.
		– Mais, adjoutay-je, si tous ceux qui ont ce mesme desir parlent comme
		vous, et si presque tous ceux-là trompent les personnes qui se
		fient en eux, quelle assurance dois-je prendre en vos paroles, si elles
		ne m’en donnent point davantage que celles qu’autrefois Periandre m’a
		dites et redites si souvent, et par lesquelles il a mis tant de peine
		d’ourdir son insigne trahison? – Si mes paroles, repliqua Merindor,
		n’estoient point accompagnées de quelque tesmoignage plus
		assuré, j’avoue qu’apres la tromperie de Periandre, ce seroit
		une espece d’imprudence d’adjouster foy à ce que je vous dis,
		mais est-il possible, Dorinde, que je sois si malheureux que vous
		n’ayez pris garde à mes actions, depuis le premier jour que je
		vous vis, qui fut le mesme que le Ciel me donna à vous? – Vous
		avez raison, luy respondis-je incontinent, et je serois trop
		mescognoissante si je niois que vostre procedé ne m’eust
		obligée autant que celuy que je vous ay dit a fait le contraire.
		Mais voulez-vous que je vous confesse la verité? j’ay opinion
		que les hommes font gloire de tromper celles qui se fient en eux. -Si
		cela est, dit Merindor, je proteste, madame, que dés icy je ne
		suis ny ne veux plus estre homme, et que d’oresnavant ce tiltre me sera
		odieux, autant que celuy de meschant et de traistre. – Est-ce à
		bon escient, luy dis-je, que vous proferez ces paroles? – Mais,
		madame, me respondit-il, est-ce à bon escient que vous me faites
		cette demande? Est-il possible, continua-t’il, qu’encores vous soyez
		en doute de l’affection de Merindor? Non, non Dorinde, ne
		démentez point vos yeux, vos oreilles, ny vostre jugement, et je
		m’assure que tous ensemble vous diront que Merindor vous ayme, et que
		s’il eust deu changer, il l’eust fait plus raisonnablement que
		Periandre, n’ayant jamais eu la moindre faveur des infinies, dont vous
		avez comblé ce perfide amant. – Je le confesse, luy dis-je,
		Merindor, et prenant garde à l’amitié que vous m’avez
		fait paroistre dés le commencement que vous m’avez veue, et que
		depuis vous avez continuée durant mon mal, j’ay dit bien souvent
		en moy-mesme: Que n’eust-il [181/182] point fait s’il eust recognu
		autant de bonne volonté en moy, que j’en ay fait paroistre
		à ce trompeur de Periandre? Mais cela ne suffit pas à
		m’assurer que vous ne changerez point, car tous les hommes par un seul
		m’ont appris que c’est la beauté qu’ils ayment, et non pas la
		personne où est cette beauté, de sorte que, quand par
		quelque accident cette beauté se perd, leur amour incontinent en
		fait de mesme. – O Dieu! Dorinde, s’escria-t’il, que vous estes
		injuste juge, de prononcer pour un seul cette sentence contre tous les
		hommes! Ne voyez-vous point, en quelque estat que vostre mal vous ait
		reduite, si je ne vous ayme, ou plustost si je ne vous adore pas? –
		Peut-estre, luy dis-je, vous m’aymez encore, parce que vous n’avez
		point veu mon visage, et que vous ne croyez pas qu’il soit si difforme
		que le mal me l’a laissé, mais pour vous guerir de cette maladie
		je veux bien vous le faire voir, à condition que vous plaindrez
		ma perte avec moy, et qu’apres vous me laisserez
		en repos souffrir toute seule mon mal.</p>

		<p>A ce mot je détachay l’épingle qui tenoit mon masque, et
		luy fis voir ce visage qui ne retenoit rien de celuy que je soulois
		avoir, que le nom de visage seulement; ce que je fis avec ce dessein
		que me voyant telle que j’estois, il perdroit l’amour qu’il avoit pour
		moy, et par ainsi je n’en serois plus importunée ny
		trompée, ou bien s’il continuoit à m’aymer, je pourrois
		avoir assurance que jamais ma laideur ne le feroit changer, estant
		impossible que je pusse empirer. Je pris garde qu’aussi-tost qu’il me
		vid il demeura muet et grandement estonné, et incontinent les
		larmes luy vindrent aux yeux, ne s’en pouvant empescher, quelque
		contrainte qu’il se fit, mais peu apres il reprit la parole de cette
		sorte: J’avoue, madame, que le mal veritablement vous a plus mal
		traittée, que personne sans vous avoir veue ne sçauroit
		imaginer, mais que ce changement puisse me divertir de l’affection que
		je vous porte, si vous le croyez, madame, vous ne me faites pas une
		petite offence, outre qu’il sembleroit qu’en cette opinion vous
		voulussiez approuver l’action de Periandre, ou pour le moins l’excuser.
		Soyez desormais assurée, je vous supplie, que la mort seule, et
		non pas les accidens de la fortune a le pouvoir d’amortir cette flame,
		que vos vertus et vos merites ont allumée en Merindor. Je ne
		nieray pas que vostre beauté ne m’ait appelé à
		vous, et qu’elle ne m’ait donné la volonté de vous
		servir, mais depuis que je m’en suis approché, et que j’ay eu le
		bon-heur de recognoistre ce que vous valez, ô Dorinde! qu’il y a
		bien eu d’autres liens plus forts que ceux de [182/183] vostre visage
		qui m’ont retenu en vostre service, et que ceux-là sont foibles
		au prix de ceux que je dis!</p>

		<p>Je serois trop longue si je vous racontois, madame, tous les discours
		que nous eusmes sur ce sujet, et vaut beaucoup mieux que je les couvre
		du silence, puis qu’aussi-bien, fort tost-apres, les couvrit-il
		d’oubly. Tant y a, qu’à ce coup encore je creus qu’il se pouvoit
		trouver quelque homme qui ne fust point trompeur; et avec cette
		croyance je me liay veritablement avec luy d’amitié, de sorte
		que devant qu’il partit de ma chambre, je luy en donnay d’assez grandes
		assurances, si les paroles pour le moins en avoient le pouvoir: La
		façon, luy dis-je, de laquelle vous avez vescu avec moy
		dés que vous m’avez veue, et l’asseurance que vous medonnez que
		mon visage ne vous fait point de peur, ny ne diminue point l’affection
		que vous avez eue pour moy, m’oblige à vous estimer et à
		vous aymer, plus que je n’eusse pas creu pouvoir faire apres une si
		grande tromperie que celle de Periandre. Et si vous continuez, comme
		vous avez fait jusques icy, assurez-vous, Merindor, que je vous aimeray
		et estimeray autant que vostre merite m’y oblige. – Ah! Dorinde,
		reprit-il incontinent, cette promesse ne me contente guiere, puis que
		si vous ne m’aymez qu’autant que j’auray de merite, j’ay peur que
		vostre amitié ne sera guirer grande. – Vous sçavez bien,
		luy dis-je en sousriant, qu’au contraire elle seroit infinie, mais pour
		vous contenter, je vous diray que si vous ne Periandrisez point, je
		vous aimeray autant que vous le sçauriez desirer.</p>

		<p>Oyant cette assurance, Merindor se jetta à mes genoux, me prit
		par force la main, et quoy que toute marquée encore des taches
		de mon mal,me la baisa diverses fois avec tant de remerciements, que
		par cette action il me donna plus de cognoissance de son amour, que mes
		paroles ne luy en avoient pu rendre de ma bonne volonté, et je
		ne croy pas que sans la survenue de mon pere, il eust encore
		cessé de me remercier; mais la crainte que nous eusmes qu’il ne
		le trouvast mauvais, fut cause que l’oyant venir il se remit en sa
		place, et avec plus de respect et de froideur que je ne vous
		sçaurois dire, faisoit semblant presque de ne me cognoistre pas.
		Mon pere sousrit en entrant, parce, comme je croy, qu’il l’avoit
		entreveu à mes genoux, ou peut-estre quelqu’un de nos
		domestiques le luy avoit dit, qui me convia de luy dire tout ce qui
		s’estoit passé entre nous, le luy racontant encore plus
		avantageusement pour Merindor qu’il n’estoit pas, et mon discours
		[183/184] et ma franchise furent tant agreables à mon pere, que
		me tirant à part, il me demnanda si veritablement j’aymois ce
		chevalier, et si je croyois qu’il m’aymast, et luy ayant répondu
		que la façon, dont il avoit traitté envers moy, si
		differente de celle de Periandre, m’avoit grandement obligée, et
		que pour ce qui estoit de luy, je pensois qu’il m’aimoit, puis qu’il
		n’y avoit plus rien en moy qui le pust convier d’en faire le semblant,
		s’il n’estoit pas vray, ayant pour le moins rapporté ce bien de
		ma maladie, que je ne serois plus trompée de personne pour ma
		beauté. – Si cela est, me répondit-il, j’aymerois mieux
		ce party que celuy de Piandre, encore qu’il n’eust pas esté
		traistre. – Seigneur, luy di-je n’auray jamais de volonté que la
		vostre. – Il ne faut, me dit-il, rien precipiter, mais aussi il ne faut
		rien mépriser, voyons à quoi il se portera, et puis nous
		prendrons la resolution telle que nous jugerons estre à propos.
		Et à ce mot, se tournant vers Merindor, il luy fit tout le bon
		visage qu’il pust, le remerciant pour moy, du soing qu’il avoit eu de
		mon mal, et me commandant de l’aymer et honorer comme il m’y obligeoit.</p>

		<p>Depuis ce jour, la porte ne fut plus deffendue à Merindor,
		pouvant dés que j’estois vestue y entrer sans difficulté
		à toutes heures, et luy qui ne perdroit point d’occasion, estoit
		presque du matin jusques à la nuict dans ma chambre, avec tant
		d’apperance d’affection, qu’il sembloit que ma laideur la luy eust fait
		accroistre. D’autre costé Bellimarte qui sceut que ce chevalier
		me voyoit, pensant qu’il luy en devoit bien estre permis autant,
		quelques jours apres fit demander s’il pouvoit venir, et mon pere ne le
		luy osa refuser, puis qu’il l’avoit permis à Merindor, et de
		cette sorte une apres-disnée il me vint voir, mais estant
		advertie de sa venue, je pris et mon masque et mes gand, avec
		protestation de ne les point oster, tant qu’il demeureroit en ma chambre.</p>

		<p>Les discours de Bellimarte furent plustost d’homme d’Estat que
		d’amoureux, et quoy qu’il vid bien que le mal m’avoit grandement
		changée, si ne fit-il pas semblant de s’en soucier. Au
		contraire, quelques jours apres il sollicita de sorte le roy Gondebaut,
		qu’il parla à mon pere de nous marier ensemble. Et parce que
		Bellimarte estoit d’une nation estrangere, et qui n’estoit guiere
		aymée parmy nous, et que mon pere ne desiroit point faire
		alliance avec ce barbare, mais plustost avec Merindor, qu’il jugeoit
		avoir beaucoup de merite, et de qui les biens ny les parens ne luy
		estoient [185] point incognus, il supplia le roy de luy pardonner s’il
		ne consentoit à ce mariage; parce que je luy estois
		restée comme le support de sa vieillesse, et que de me marier
		à un estranger qui n’avoit rien dans ses Estats, ce n’estoit pas
		pout en avoir jamais du soulagement. Que si je luy avois desobey en
		quelque chose, il neme voudroit pont chastier plus rudement que de
		m’allier à cet homme, pus qu’il vaudroit autant que je fusse
		à jamais bannie de sa presence, qu’outre cela j’estois en aage
		d’avoir un choix et une volonté, et qu’encore qu’en toute autre
		occasion il ne me permettroit pas que j’en fisse paroistre, toutesfois
		en cette-cy il ne me le pouvoit dénier, puis que c’estoit pour
		toute la vie, et pour estre à jamais ou heureuse ou malheureuse; que
		de m’y forcer contre ma volonté il ne l’entreprendroit
		jamais, d’autant que ce seroit abuser de l’authorité que
		Tautates luy avoit donnée sur moy, et dont le Ciel le puniroit
		sans doute, faisant tumber sur luy et sur sa maison le juste chastiment
		de cette faute. Que pour conclusion il supplioit le roy de se souvenir
		des services que luy et ses ancestres luy avoient rendus si fidelement,
		et pour recompense de tous, qu’il luy fist cette grace de ne vouloir
		point me contraindre encecy.</p>

		<p>Le roy que aimoit Bellimarte, et qui pensoit de se l’obliger encore
		davantage en le rendant son sujet, répondit à tous les
		points que mon pere luy avoit opposés, et à chacun il
		trouvoit d’assez bonnes raisons pour couvrir l’authorité absolue
		de laquelle il vouloit user en cette affaire, et quant à ce que
		Bellimarte n’avoit rien dans ses Etats, et qu’estant estranger, cela
		seroit cause qu’il ne me verroit jamais, il respondit qu’il luy
		donneroit tant de biens dans son royaume, qu’il ne prendroit point
		envie d’en sortir jamais, et que Bellimarte montroit assez d’avoir ce
		dessein par la recherche qu’il faisoit de moy, de qui la beauté
		n’estoit pas maintenant telle, qu’elle luy pust donner la
		volonté de m’espouser par amour, mais seulement par raison
		d’Estat, et pour avoir une alliance en une contrée où il
		estoit estranger; que cette resolution seroit cause qu’il se redroit
		plus traitable envers tous nos parens, qu’autre qui se pust presenter.
		Que quant au choix et à la libre volonté qu’il me vouloit
		laisser en cette occasion, c’estoit une grande imprudence de le faire,
		d’autant que la jeunesse et la sagesse ne pouvoient jamais estre
		ensemble, et qu’estant encore si jeune que j’estois, il feroit une
		grande faute de me laisser faire [185/186] un choix que je ne pourrois
		faire qu’avec imprudence, qu’au contraire il estoit obligé par
		le tiltre de pere de me donner un mary tel qu’il doit estre, et non pas
		me le laisser eslire à yeux clos, et sans jugement. Que si j’y
		faillois, ce seroit de cette faute qu’il devoit attendre les justes
		chastimens desquels il parloit; comme complice de ma perte et de mon
		éternel malheur; que si les loix ordonnent des tuteurs qui ont
		le soing du bien, et de ceux qui sont en bas aage, pouvoit-il croire
		que pour faire un contract qui doit durer toute la vie, il ne faille
		point de personne sage et prudente pour conduire cette jeunesse mal
		advisée et imprudente? Qu’à cette occasion l’on void si
		peu de mariages faits par amour estre à la fin heureux, et
		presque tous ceux qui sont faits par le conseil d’autruy, et de
		l’authorité des sages peres estre ordinairement comblez de toute
		sort de bonheur et de felicité.</p>

		<p>Et quant aux services que luy et les siens luy avoient rendus, il luy
		faisoit bien paroistre d’en avoir bonne memoire, puis qu’il prenoit la
		peine de me vouloir marier à une personne qu’il aymoit et
		estimoit, et que s’il ne s’en fust souvenu, il n’eust pas fait le choix
		de moy plustost que de tant d’autres qui estoient dans ses Estats, et
		aussi riches, et aussi bien alliées, mais qu’en cette action il
		avoit creu de s’acquitter d’une partie des services qu’il avoit receus
		de luy et de sa maison. Bref, que puis qu’il s’en estoit meslé
		si avant, il desiroit que le mariage s’en ensuivit, ou autrement il
		auroit occasion de se douloir de luy. Et à ce mot il laissa mon
		pere si estonné, qu’il ne put, ny n’osa
		luy respondre une seule parole.</p>

		<p>L’authorité d’un prince souverain donne un grand coup dans
		l’esprit d’un fidele subjet, quelque courage et quelque resolution
		qu’il ait faite au contraire, et mesme quand ce qu’il demande a quelque
		apperance de raison; car il est certain que naturellement le sujet
		doit obeir à son prince, et il faut que les choses ausquelles il
		luy peut desobeyr, soient entierement, ou contre l’honneur, ou contre
		le grand Tautates; en toute autre, je croy qu’il n’y peut point avoir
		de bonnes excuses, et qui ne soient rejettées par les personnes
		de jugement. Mais en cette-cy mon pere ne pouvoit se prevaloir de pas
		une de ces raisons pour fortifier la volonté qu’il avoit de ne
		me point donner à cet estranger, et toutesfois il aymoit autant
		la mort que de me voir entre ses mains. Quelquefois il faisoit dessein
		de dire qu’il m’avoit desja donnée à Merindor, mais
		incontinent il le changeoit, parce que lors que le [186/187] roy luy en
		avoit parlé, il ne luy avoit pas dit. D’autrefois il prenoit
		resolution d’en faire le mariage secrettement, s’assurant que quand il
		seroit fait, Gondebaut ne le sçauroit rompre, mais soudain il en
		prevoyoit tant de malheurs, et pour luy et pour nous, qu’il changeoit
		d’opinion; car il sçavoit bien que la cholere du roy ne se
		lasseroit jamais de se vanger à nos despens. Quelquefois il luy
		prenoit envie de me mettre parmy les Vestales, mais quand il se
		representoit de me voir ainsi recluse et desja ensevelie devant
		qu’estre morte, il ne pouvoit s’y resoudre, outre qu’en le faisant, il
		voyoit le curroux du roy aussi animé contre luy, que si tout
		ouvertement il luy desobeissoit. En fin ne sçachant quel party
		prendre, il alla plusieurs jours flottant incertain et irresolu, mais
		si travaillé qu’il en faisoit pitié
		à tous ceux qui le voyoient.</p>

		<p>Cependant Bellimarte qui avoit esté adverty par le roy de toutes
		les difficultez que mon pere faisoit, prit conseil de quelque sage et
		prudent amy de me gaigner avec de la pluye d’or, comme on dit que Danae
		la fut par Jupiter, je veux dire, encore que son naturel ne fust pas
		d’estre fort liberal, que toutesfois en cette occasion ill se vainquit
		soy-mesme, en me faisant des presens et à mon pere, d’autant que
		c’est la coustume des vieux d’estre avares , et le naturel des jeunes
		filles d’estre desireuses d’avoir ce qui est de nouveau pour s’en
		parer, et en faire monstre et ostentation parmy leurs compagnes. Et il
		y a apparence que le roy fut de cet advis, car nous sçavions
		bien que Bellimarte ne pouvoit pas de soy-mesme me donner les petites
		curiositez qu’il m’envoyoit, ny les grands et riches presents qu’il fit
		plusieurs fois à mon pere.</p>

		<p>O qu’il est vray ce que l’on dit, que les prieres arrachent la foudre
		des mains de Jupiter, et que les dons ravissent la liberté de
		celuy qui les reçoit! Bellimarte n’eust pas continué
		douze ou quinze jours de cette sorte, que les presens eurent plus
		d’éloquence et plus d’authorité que le roy. Il n’y avoit
		ny filles aupres de moy, ny serviteurs aupres de mon pere qui ne
		fussent tellement gaignez, qu’ils ne parloient plus que de son merite
		et de sa valeur, tous les autres n’estoient pas dignes de le regarder,
		et quoy qu’auparavant il fut si des-agreable, ceux-là mesme qui
		l’avoient jugé tel, estoient les premiers à dire le
		contraire et à prescher ses louanges, mais ce qui m’estonna
		davantage, fut de voir mon pere peu à peu se porter à ce
		qu’il avoit tant des-approuvé. – Ma fille, me disoit-il, cet
		homme n’est pas si estrange que [187/188] nous nous l’estions
		figuré, ceux qui ont dit qu’il ne faut jamais faire jugement
		d’une personne devant que de le bien cognoistre, l’ont dit avec
		beaucoup de raison; car qui est-ce qui n’eust esté
		trompé en cetuy-cy, de qui la naissance a esté parmy les
		barbares, la nourriture dans le sang et les cruautez, la façon
		tant sauvage, et la rencontre presque effroyable, et toutesfois sa
		conversation et son humeur sont toutes autres, qu’à l’abord on
		ne les longuement consider’, que nous ne ferions point mal de
		conteneter le roy, puis qu’il desire cette alliance, elle ne nous peut
		estre qu’avantageuse, il peut en un jour nous relever par-dessus tous
		nos predecesseurs, et en un jour aussi, quand il luy plaira, nous
		rabaisser par-dessous tous ses serviteurs. Il fait mauvais resister
		à la volonté de celuy auquel le Ciel nous commande
		d’obeyr, la ruine de celuy qui en fait la faute en est infaillible;
		quant à moy, j’y ay resisté, ne croyant pas cet homme tel
		qu’il est, mais maintenant que j’ay cognu que c’est avec raison que le
		roy le favorise, je voy bien que j’ay eu tort de ne luy point obeyr, et
		de mécognoistre le bien que par sa bonté il nous pourchassoit.</p>

		<p>O dieux! que l’enfance a peu de fermeté en son propre jugement,
		et qu’aisément elle se laisse emporter aux raisons de ceux qui
		les leur sçavent representer avec quelque artifice, comme la
		medecine dans le vase duquel les bords sont couverts de miel! J’aymois
		Merindor, et je n’avois nulle bonne volonté pour Bellimarte, et
		toutesfois les discours de mon pere me firent remettre entierement
		à ce qu’il luy plaisoit. Il est vray qu’estant seule, et me
		souvenant de l’amitié de Merindor, et avec quelle fermeté
		il m’avoit recherchée durant l’horreur de ma maladie, je ne me
		pus empescher de le plaindre et de le regretter. Et soudain que cette
		resolution fut prise, mon pere me commanda de ne me laisser plus voir
		à luy si ordinairement que de coustume. J’avoue que je regrettay
		la perte de ce chevalier en qui j’avois recognu tant d’amitié;
		mais Bellimarte qui par ses presents avoit aveuglé les yeux de
		mon pere, fut cause que je me resolus d’obeyr à celuy qui devoit
		avoir tout pouvoir sur moy. Il est vray que touchée de quelque
		compassion je fis dessein d’en advertir Merindor, afin que de bonne
		heure il se retirast de ma recherche, et essayast de se divertir ailleurs.</p>

		<p>Le lendemain donc qu’il vint l’apresdinée essayer de me voir
		comme de coustume, soudain que je sceus qu’il estoit à la porte
		[188/189] de ma chambre, je suppliay mon pere de trouver bon que je le
		fisse entrer, et que je peusse luy faire entendre la resolution que
		nous avions faite, afin qu’il ne fust pas plus long-temps abusé; que
		l’honneste recherche qu’il m’avoit faite, les esperances qu’il
		luy avoit données, les merites et la qualité de ce
		chevalier meritoient bien qu’on luy donnast quelque sorte de
		contentement. Mon pere loua grandement mon dessein, et pour nous donner
		plus de commodité, apres l’avoir fait entrer dans ma chambre, il
		se retira dans la sienne, et nous laissa avec mes filles dire tout ce
		que nous voudrions. Merindor, au commencement, voyant ce renouvellement
		de faveurs, rentra en de grandes esperances, croyant que puis que mon
		pere mesme estoit celuy qui luy donnoit cette entrée, il devoit
		avoir fait quelque resolution pour son contentement; mais le voyant
		sortir, et puis remarquant en mon visage et en mes façons une
		grande froideur, il perdit bien-tost cette nouvelle opinion, et mesme
		lors que l’ayant fait asseoir auprés de moy, je commençay
		de luy parler de cette sorte:</p>

		<p>Vostre merite et la bonne volonté que vous m’avez fait paroistre
		m’obligent, Merindor, de vous honorer et estimer autant que chevalier
		de cette contrée, et voudrois par quelque bon service vous
		pouvoir rendre tesmoignage que j’en ay du ressentiment. Hier j’ouys les
		vers que vous vintes chanter soubs ma fenestre, qui m’ont
		conviée de vous mettre hors de la doute où peut-estre
		vous estes entré, pour m’avoir veue un peu rtirée de
		vous. Sçachez donc, Merindor, que tant que j’ay eu quelque
		opinion de faire approuver nostre mariage à mon pere, j’ay vescu
		avec vous, ainsi qu’une honeste liberté me l’a pu permettre;
		mais maintenant que l’esperance m’en est du tout ostée, je
		croirois commettre une tres-grande erreur, et qui pourroit avoir le
		tiltre de perfidie, si je vous abusois plus longuement par ces petites
		caresses, qui amusent et trompent les jeunes personnes qui ayment. Ne
		croyez pas, je vous supplie, que si c’eust esté à mon
		choix, je n’eusse plustost esleu Merindor pour passer le reste de ma
		vie avec luy, que tout autre que mon bon-heur m’eust jamais pu
		presenter, et ayez la mesme creance d’Arcingentorix; car si
		l’élection luy en eust eté remise, soyez certain,
		Merindor, qu’il est venu à propos d’en parler, je l’ay tousjours
		veu tant disposé à vous aymer et honorer, que je ne
		sçay ce qu’il n’eust pas fait, pour donner cognoissance à
		chacun de l’estime qu’il fait de vostre [189/190] merite, et sans
		doubte il eus testé trop content et moy trop heureuse, s’il eus
		testé ainsi destiné, que j’eusse deu passer mes jours
		avec une personne telle que vous estes. Le Ciel en a autrement
		disposé, et s’est servy en la tyrannie qu’il a voulu exercer sur
		moy, de celuy à qui il ne nous est pas permis de resister. Car
		sçachez, continuay-je les larmes aux yeux, que Gondebaut me
		force d’espouser Bellimarte. – O dieux! Dorinde, s’escria Merindor,
		frappant des mains l’une contre l’autre, Gondebaut veut que vous
		espousiez Bellimarte? Il le veut, luy dis-je froidement, et je vous
		assure qu’Arcingentorix et moy avons fait tout ce que nous avons pu
		pour rompre ce ruineux dessein, et qu’il n’y a point d’autre moyen que
		la mort. – Puis, respondit-il incontinent, qu’il y a encore ce remede,
		tout n’est pas desesperé.</p>

		<p>Et sans me dire autre chose ny me vouloir escouter, il sortit si
		promptement de ma chambre, qu’il donna bien cognoissance de quelque
		violente resolution. Je l’appellay plusieurs fois, courus après
		luy jusques à la porte, craignant qu’en cette furie il ne fist
		quelque chose de mal à propos, mais tout fut inutile, car il
		s’en alla si promptement, qu’il sembloit qu’il eust des aisles. Mon
		pere qui n’estoit pas loing de là, m’oyant parler si haut, vint
		vers moy, et sçachant comme ce jeune chevalier estoit party,
		craignit qu’il ne s’en prist à Bellimarte; et qu’apres, le roy
		n’en rejettast toute la coulpe sur nous. Et cette consideration fut
		cause qu’allant au logis de Bellimarte, il luy fit entendre le plus
		discrettement qu’il pust ce qui s’estoit passé entre Merindor et
		moy, afin d’en estre deschargé s’il en advenoit du mal.
		Bellimarte qui estoit homme de corage, et qui avoit toute
		l’authorité et la force en la main, luy respondit qu’il ne s’en
		mit point en peine, et que si Merindor sortoit de son devoir, il
		sçauroit bien l’y remettre.</p>

		<p>Cependant ce jeune chevalier, transporté d’extreme passion,
		s’alla mettre dans son logis, où s’enfermant dans sa chambre, il
		se mit à se promener à grands pas, tant hors de soy-mesme
		qu’il ne sçavoit ny ce qu’il faisoit, ny où il estoit, et
		apres avoir fait plusieurs tours sans dire mot, en fin ne pensant pas
		estre ouy de personne, il commença de parler fort haut de cette
		sorte: Doncques Dorinde sera possedée par un autre, et Merindor
		le verra et le suppotera? Doncques l’authorité d’un tyran
		prevaudra pardessus mes services, et par la force m’enlevera ce qui
		m’est justement deu? Il y aura un remede à mon malheur, et je
		ne mettray [190/191] pas le sang et la vie pour empescher que cet
		outrage ne me soit faict? Et là s’arrestant un peu, tout
		à coup il recommençoit à marcher et à dire: Il
		ne sera pas vray que ce voleur de mon bien en jouysse sans
		l’achepter au prix de son sang et de ma vie, il faut si je dois vivre
		qu’il meure; et fort à propos, m’a dit Dorinde, que la mort
		seule en estoit l’unique remende. Mais, disoit-il, encore plus
		transporté qu’au commencement, s’il est ainsi, à quoy
		retardons-nous davantage, et pourquoy ne mettons-nous la main à
		l’œuvre qui m’est inevitable, si
		je n’ayme mieux tourner le fer contre moy-mesme?</p>

		<p>Merindor pensoit estre seul dans sa chambre et n’estre ouy que des
		murailles, mais de bonne fortune Euphrosias, son sage et tres-cher amy,
		un peu auparavant l’estant venu chercher, s’estoit endormy en
		l’attendant sur son lict, et ne s’estoit esveillé que quand il
		avoit commencé de parler si haut. Et d’autant qu’il cognissoit
		bien la prompte colere de ce chevalier, l’oyant parler avec tant de
		passion, il fut bien aise d’apprendre de cette sorte le sujet de son
		courroux, et aussi de luy laisser un peu descharger le cœur par les
		paroles qu’il proferoit; sçachant bien que de s’opposer aux
		premiers mouvements de nostre ame, ne sert quelquefois que d’allumer
		davantage le feu de la colere. Mais lors qu’il vid qu’apres quelques
		autres paroles semblables à celles que je vous ay dites, il
		vouloit sortir pour les executer avec la mesme impetuosité qu’il
		les avoit proferées, il se leva promptement, et le courut
		retenir par le bras, le priant d’ouyr ce qu’il vouloit dire.</p>

		<p>Merindor ne sçachant si c’estoit un homme ou quelque esprit,
		surpris de frayeur, faillit à tomber de sa hauteur, mais
		reprenant incontinent ses esprits, et recognoissant son cher amy: Eh!
		mon Dieu, luy dit-il, d’où je pensois estre seul? –
		Promenons-nous un peu ensemble, luy respondit le prudent amy, et lors
		que vous m’aurez respondu à ce que j’ay à vous dire, je
		satisferay apres à vostre curiosité. Et lors il continua
		: Est-il possible, Merindor, que l’amitié que je vous ay
		tousjours portée, et celle que vous m’avez promise, vous
		permette de faire d’extremes resolutions sans m’en parler, et sans vous
		y servir de moy? Pensez-vous que je vous ayme si peu, ou me tenez-
		vous pour tant inutile, qu’aux affaires de telle importance, ou je ne
		vueille, ou je ne puisse point vous servir? – Pourquoy, interrompit
		Merindor, me tenez-vous ce [191/192] langage? – Parce, dit-il, que
		j’ay ouy tout ce que vous venez de dire, pensant n’estre entendu de
		personne, et la dangereuse et honteuse resolution que vous avez prise
		sans m’en parler, ny seulement vous donner le loisir d’y bien penser.
		Avez-vous opinion que je ne sçache pas que le roy veut que
		Dorinde soit à Bellimarte, et que le pere mesme y consent, et
		peut-estre d’autres encore que vous ne croyez pas? Toute la ville
		n’est pleine que de ce bruit, et j’estoit venu vous trover expres pour
		vous le dire, si vous n’en estiez point encore adverty, afin que vous
		vous resolussiez, non seulement à la volonté du roy, mais
		à celle du Ciel, contre laquelle aussi bien ne
		sçauriez-vous resister. Car, Merindor, il faut que vous
		sçachiez que les mariages sont faits au Ciel, et s’accomplissent
		en terre. – Les mariages, dites-vous, reprit incontinent Merindor, sont
		faits au Ciel? – N’en doutez point, repliqua Euphrosias, et c’est pour
		cela que nous en voyons de tant inesperez. – Je vous assure, dit alors
		Merindor, que si cela est, on peut dire qu’il se fait d’aussi mauvais
		marchez au Ciel qu’en terre: mais pour tout cela, si ne concluray- je
		pas qu’il faille que Bellimarte possede Dorinde, et que Merindor vive.
		– Il faut, reprit Euphrosias, que ce que les dieux veulent ordonner de
		nous soit fait; mais dites-moy, Merindor, quel seroit vostre dessein?
		– D’oster la vie, dit-il, à qui me veut ravir mon contentement.
		– Mais, adjousta Euphrosias, quel profit vous en reviendra-t’il? – Oh
		! s’escria le jeune chevalier, que la vengeance est douce! – La
		vengeance, reprit le sage amy, est veritablement douce lors qu’elle
		n’augmente pas l’offence que nous avons receue. Mais si vous tuez
		Bellimarte, n’est-il pas vray que le moindre chastiment que vous en
		devez attendre, c’est de ne demeurer jamais en lieu où Gondebaut
		ait quelque pouvoir, et si cela est, que deviendra l’amour que vous
		portez à Dorinde? Et n’est-ce pas par la vengeance que vous
		voulez prendre, aggrandir l’offense que vous avez receue? je
		n’estimeray jamais celuy-là sage qui se creve les deux yeux pour
		en oster un à son ennemy. – Et quoy donc? dit Merindor, je
		verray sans ressentiment Bellimarte posseder celle qui par raison ne
		doit estre qu’à moy? – Je ne dis pas cela, respondit-il, au
		contraire, si vous me voulez croire, j’espere que nous la pourrons
		avoir, cette tant desirée Dorinde. Pourquoy pensez-vous que le
		roy porte avec tant de passion Bellimarte? croyez-vous que ce soit
		pour faire du mal? Nullement, c’est pour gratifier Bellimarte en une
		affaire où il ne [192/193] pense que personne ait interest sinon
		Arcingentorix. Et de luy le roy n’en fait pas grand estat, encore qu’il
		soit des principaux de cette contrée, parce qu’il n’est plus en
		aage de le pouvoir servir, et qu’au contraire Bellimarte le peut faire.
		Car il faut que vous sçachiez que la pluspart des prices font de
		leurs subjects comme nous faisons des chevaux qui sont devenus vieux en
		nous servant; le plus de faveur que nous leur faisons, c’est de les
		mettre au coing d’une escuyerie sans nous en plus soucier, au lieu que
		des autres nous sommes soigneux de les faire bien traitter et bien
		panser. Croyez, Merindor, que les princes font la mesme difference de
		ceux qui ne leur peuvent plus faire service, et de ceux qui sont en
		aage et en estat de leur en pouvoir rendre; et c’est ce qui me fait
		dire, que si vous faites entendre au roy l’interest que vous avez en
		cecy, il y fera consideration, et vous verrez que s’il ne fait rien
		pour vous, pour le moins il ne vous nuira plus.</p>

		<p>Le sage Euphrosias luy representoit toutes ces choses, non pas qu’il
		les creust, et qu’il ne pensast bien que le roy y estant engagé
		de parole, difficilement s’en departiroit-il; mais seulement pour
		refroidir un peu l’ardente colere qui estoit allumée en l’ame de
		Merindor, esperant que si cetter premiere impetuosité pouvoit
		estre un peu alentie, il pourroit puis apres le remettre plus
		aisément à la raison. Et de fait, advint que Merindor
		considerant ce qu’il luy disoit, et voyant qu’il y avoit quelque
		apperence, commença de donner un peu de lieu à la raison; et
		en fin ils ne partirent point d’ensemble qu’il ne fust resolu de
		suivre entierement ce qu’Euphrosias luy diroit, jusques à ce que
		toutes les esperances fussent perdues, estant lors resolu d’effectuer
		le premier dessein, et à mesme temps adviserent entr’eux
		d’employer pres du roy ceux qu’ils pensoient y avoir plus de credit. Et
		le sage amy luy faisoit toute chose plus facile, et luy promettoit
		diverses assistances de plusieurs personnes desquelles il se faisoit
		fort, encore que cela ne fust pas , sçachant assez qu’il n’y a
		rien qui soit meilleur pour persuader ce que nous voulons, que de
		donner de grandes esperances à ceux qui desirent quelque chose
		grandement.</p>

		<p>Mais, madame, oyez, je vous supplie, comme le Ciel se joue des hommes,
		et comme la fortune en fait comme il luy plaist! Lors que Merindor fit
		parler au roy Gondebaut pour le supplier de ne vouloir point forcer
		Arcingentorix à donner sa fille à Bellimarte à
		cause de l’interest qu’il y avoit, il respondit qu’il [193/194] n’avoit
		point creu d’interesser Merindor quand il en avoit parlé, et que
		s’il ne l’avoit point fait encore, il ne le feroit pas à
		l’advenir à sa consideration, mais qu’y estant obligé de
		parole, il ne s’en pouvoit plus retirer sans qu’il y allast beaucoup de
		son authorité. Voylà Merindor entierement
		desesperé de ce costé-là, et Bellimarte tellement
		assuré d’estre mon mary, que les articles du mariage estioent
		desja accordez, et ne failloit plus que nous presenter au Temple.</p>

		<p>Qui n’eust creu que cette affaire ne pouvoit plus se rompre? Mais
		voyez quelle est la noire malice et l’extreme perfidie des hommes! Et
		vous, belle druide, et vous, sages et discrettes bergeres, apprenez
		jusqu’où peuvent aller les tromperies qu’ils nous font! Ne
		voylà pas, lors que toutes choses estoient prestes, et que desja
		chacun s’estois mis en ordre pour aller au Temple, qu’une honnorable
		matrone, accompagnée de deux filles et de trois escuyers vint
		à la porte de nostre logis, quoy qu’avec beaucoup de peine, pour
		la grande foule du peuple qui y estoit accouru, et faisant demander mon
		pere, apres l’avoir salué avec beaucoup de civilité:
		Seigneur, luy dit-elle en haussant la voix en sorte que ceux qui
		estoient autour d’elle la pouvoient ouyr, je viens vous advertir que ma
		fille que je tiens icy par la main, et qui s’appelle Alderine, est
		femme et legitime espouse de Bellimarte le Visigoth, et que quatre ans
		sont passez qu’il l’espousa publiquement dans Gergovie, ainsy que font
		foi les attestations des druides et comtes de la province, que je vous
		feray voir en la presence du roy, aux pieds duquel je me vay jetter,
		afin qu’il me soit fait justice, et que le commun droit des gens me
		soit maintenu. Et à ce mot, apres luy avoir fait une grande
		reverence, elle s’en alla droit à la maison royale, non point
		sans un grand cry que le peuple fit oyant cette nouvelle.</p>

		<p>Si Arcingentorix fut estonné, vous le pouvez juger, puis que
		demeurant comme en extase, il ne pust jamais luy respondre un mot;
		mais remontant dans la sale où nous estion presque tous prests
		à sortir, et appelant Bellimarte: Seigneur, luy dit-il tout
		haut, cognoissez-vous une dame qui se nomme Alderine? A ce mot
		d’Alderine, nous prismes bien garde qu’il changea de couleur. –
		Pourquoy, respondit-il, me le demandez-vous? – Parce, repliqua mon
		pere, qu’elle et sa mere sont venus à cette porte, et vous font
		sçavoir qu’elles s’en vont aux pieds du roy pour luy demander
		justice contre vous. – Contre moy, dit-il, et pourquoy? [194/195] –
		Parce, respondit mon pere, que cette Alderine est vostre femme, et que
		vous n’en pouvez point espouser d’autre tant qu’elle vivra. A ce mot on
		ouyt dans la sale une voit d’estonnement de tous ceux qui y estoient;
		et quoy que Bellimarte voulust mettre le tout en risée, et dit
		que cela n’estoient point vray, et que c’estoient un coureuse à
		laquelle il ne se falloit pas arrester; ny pour elle retarder nostre
		mariage, si est-ce que nul de mes parens n’en fut d’advis, et moins
		encore mon pere, qui luy dit franchement qu’il auroit bien telle
		creance de cette femme qu’il voudroit, mais que quant à luy il
		ne consentiroit jamais que sa fille fust mariée, que cette
		imposture ne fust esclaircie. Bellimarte qui estoit grandement
		orgueilleux de son naturel, et qui outre cela se voyoit fort
		supporté par la faveur du roy: Et moy, dit-il, Arcingentorix,
		je vous dis que je ne me soucie ny de vous ny de vostre fille, et que
		je cognois bien que je m’estois grandement deceu en l’alliance que je
		voulois faire avec vous. Mon pere qui estoit genereux, et qui, encore
		que chargé d’âge, se ressentoit des ancestres desquels il
		estoit descendue: J’ayme mieux, Bellimarte, luy dit-it, que vous ayez
		esté deceu, que si j’avois esté trompé en la
		vostre, de laquelle je fais encore moins d’estat que vous ne
		sçauriez faire, ny de ma fille ny de moy.</p>

		<p>Dieu voulut que Bellimarte, comme je croy, n’ouist point ces dernieres
		paroles, estandt desja sorty tout en colere, et Dieu sçait en
		quelle confusion il laissa toute la compagnie! Mais de son
		costé il n’estoit pas moins empesché, parce que la
		conscience, qui vaut mille tesmoins, le convainquoit de la mauvaise
		action qu’il vouloit faire. Et Dieu sçait si cette heure ne fut
		pas la plus heureuse de toute ma vie, puisque si cette dame eust
		retardé un moment davantage, il n’y a point de doute que j’eusse
		esté mariée avec luy; car il estoit tres-certain que ce
		perfide avoit une femme, et comme nous apprismes depuis, il l’avoit
		quittée pour n’estre pas assez riche. Voyez quelle est la foy
		des hommes, et combien malheureuse est la fille qui se fie en eux, puis
		que cette Alderine avoit auparavant esté loguement
		recherchée par luy, et avec tant de passion et d’affection, que
		mal-aisément eust-on pu penser qu’il l’eust deu quitter, et
		l’avarice toutefois plus forte en chassa depuis honteusement l’amour!</p>

		<p>Tant y a, madame, qu’à ce coup je fus deliverée de ce
		malheur presque miraculeusement, comme je vous ay dit; car depuis,
		Alderine, s’estant jettée aux pieds du roy, et ayant convaincu
		[195/196] Bellimarte, qui nioit toute chose, il fut ordonné
		qu’elle seroit tenue de luy pour sa femme legitime, et deffense luy fut
		faite sur peine de chastiment de n’en espouser point d’autre, tant
		qu’elle vivroit. Plusieurs s’estonnoient qu’Alderine estandt une fort
		belle fille eust esté delaissée de Bellimarte, pour moy,
		de qui le visage estoit un moins qu’affreux; et quand on leur disoit
		que c’estoit par avarice, ils ne le pouvoient croire que difficilement,
		ayant sceu les grands presents qu’il nous avoit faits depuis peu, et
		que nous avions rendus. Mais ils ne consideroient pas que les dons qui
		le faisoient estimer liberal, n’estoient pas veritablement des dons,
		mais des choses prestées seulement, et lesquelles ils
		sçavoit bien luy devoir estre rendues, lors qu’il m’auroit
		espousée, puis que non seulement ce bien-là, mais tout le
		nostre aussi seroit sien, si bien que cette feinte liberalité
		estoit mesme une tres-grande et tres-certaine avarice.</p>

		<p>Merindor qui estoit aux escoutes, resolu, quand il n’y auroit plus
		d’esperance, de se perdre, mais avec la perte de Bellimarte, ne fut pas
		des derniers à estre adverty de cette tromperie. Et comme si la
		vie luy eust esté redonnée il joignit les mains et
		remercia les dieux de cette grace avec autant d’affection que d’autre
		qu’il eust jamais receue d’eux; et puis sortant de son logis s’en vint
		avec le plus de haste qu’il luy fut possible au mien, où il me
		dit des paroles les plus plaisantes qu’on se sçauroit imaginer,
		quelquefois me demandant comme je me trouvois de mes nopces, et s’il
		faisoit bon estre deux à un mary. Et parce que je ne
		sçavois si j’en devois rire ou pleurer, je luy dis: Et bien,
		bien, Merindor, ne vous mocquez pas tant de ce qui m’est advenu,
		peut-estre que quand vous vous marierez, trouverez-vous que vostre
		femme aura desjà un autre mary? – Si cela est, me respondit-il,
		le plus fort chassera l’autre de la maison, mais je vous assure bien
		toutesfois, que je ne crains pas que cet accident m’arrive, si ce n’est
		par vous? – Par moy, replquay-je, et comment l’entendez- vous? La
		resolution que j’ai faitte, vous deffendra bien de ce mal, car dans peu
		de jours, si mon pere me le permet, je seray l’une de ces filles, qui
		n’ont d’autre soing que de garder que le feu ne meure. – Comment,
		reprit-il incontinent, vous voulez estre Vestale? – Je la veux estre
		assurément, luy dis-je, pour m’oster d’entre les hommes, parmy
		lesquels je n’ay jamais rencontré que la perfidie. – Vous avez
		tort, respondit-il froidement, de ne me point oster du nombre de tous,
		puis que je [196/197] ne croy pas avoir jamais fait action, et mesme en
		l’affection que je vous ay vouée, qui puisse me mettre en ce
		rang. – Un , dis-je incontinent, ne fait pas nombre, mais que
		direz-vous de Teombre, d’Hylas, de Periandre et de Bellimarte? – Je
		diray, me respondit-il, que ceux-là doivent estre rayez non
		seulement du rang des hommes, mais aussi du nombre des vivants; mais
		que pour cela tous les hommes en doivent estre blasmez, et moins encore
		Merindor, ah! madame, permettez-moy que je vous die que c’est une
		tres-grande injustice, de chastier un nombre infiny d’innocents, pour
		fort peu de coulpables, et que, puis que les fautes sont personnelles,
		ceux-là seuls qui ont failly doivent en souffrir le chastiment.
		– J’avoue, Merindor, luy dis-je, que vous avez raison, mais que je n’ay
		pas tort, puis qu’ayant trouvé perfides et trompeurs tous les
		hommes qui m’ont recherchée, j’ay raison d’en craindre autant de
		tous les autres. – Voilà encore une seconde offence, me dit-il,
		Dorinde, qui n’est pas moindre pour moy, que la premiere, me mettant du
		nombre de ceux qui vous ont trompée; puis que vous ne me
		sçauriez oster du rang de ceux qui vous ont servie. – Jusques
		icy, repris-je froidement, je ne puis pas dire que j’aye esté
		deceue de vous, mais aussi ce n’a esté qu’à la fin que
		les autres ont esté trompeurs; et que sçay-je quel vous
		serez en semblable occasion?</p>

		<p>Cependant que nous parlions de cette sorte, mon pere entra dans ma
		chambre, encore tout esmeu de ce qui nous estoit arrivé, e
		d’abord qu’il vid le jeune chevalier: – Et bien, luy dit-il, Merindor
		en sousriant, ne vous estes-vous point mocqué de ma fille et de
		moy, ayant sceu l’erreur que l’authorité du roy a failly de nous
		faire commettre? – Seigneur, luy respondit-il, je suis trop vostre
		serviteur pour faire ce que vous dittes, mais au contraire, je vous
		diray bien que j’ay remercié les dieux qu’ils vous ayent fait
		cognoistre la meschanceté de cet homme assez à temps pour
		n’en avoir pas receu le déplaisir que sa perfidie vous
		preparoit. Encore que, si ce mal-heur nous fust arrivé, et je
		dis nous, parce que je prendray tousjours part à vos
		desplaisirs, et à vos contentements, si ce desastre, dis-je,
		nous fust advenu, je jure Hesus le dieu fort, que ce meschant n’eust
		jamais survescu d’une heure le moment que sa trahison eust esté
		découverte, car cette espée eust lavé sa faute
		avec son propre sang, sans qu’une seule goutte en eust esté
		reservée. Mais, seigneur, lousons Dieu qu’il n’a point
		esté necessaire d’en venir à ces extremitez, et vous
		[197/198] souvenez, s’il vous plaist, à l’advenir, que nos vieux
		peres ont eu raison quand ils ont dit que nul ne se doit frotter
		à l’herbe qu’il ne cognoist pas. Et, seigneur, il y en a tant
		dans cette province desquels vous cognoissez et les ancestres et les
		bien, et qui s’estimeroient heureux d’avoit vostre alliance, pourquoy
		ne vous plaist-il pas de nous en honorer? Et si le Ciel me faisoit
		assez heureux pour obtenir cette grace, dit-il, se jettant à ses
		genoux, quels service ne vous rendrois-ja pas le reste de ma vie, et
		quelle amour, quel devoir, et quelle affection ne recevroit Dorinde de
		moy? Dorinde, dis-je, que vous sçavez bien que j’ay tousjours
		aymée et honorée, quoy qu’il luy soit pu advenir.</p>

		<p>Ce bon vieillard qui sçavoit combien veritablement ce jeune
		chevalier m’avoit tousjours fait paroistre d’amitie, mesme durant mon
		mal, le voyant à cette heure parler avec tant d’affection,
		creut, (mais ô Dieux! qui n’eust aussi esté trompé
		?) qu’il parloit avec la mesme franchise que ses actions
		passées, et ses paroles persentes luy témoignoient; et
		pour ce, le relevant, et luy tenant une main sur l’espaule: Merindor,
		luy dit-il, parlez-vous en chevalier tel que vous estes, ou bien si ce
		n’est que par civilité, et en façon de courtisan? – Je
		jure, seigneur, luy respondit-il, que jamais je ne pensay à
		commettre une action indigne du nom que je porte, et les paroles que je
		vous dis me partent du cœur, avec tant de sincerité, que je prie
		Bellenus de m’oster d’entre les hommes toutesfois et quantes que j’y
		contreviendray. – Si cela est, reprit Arcingentorix, et que
		veritablement Bellimarte ait une autre femme, et que vostre mere
		consente à ce que vous desirez, je vous promets dés
		à cette heure Dorinde pour votre espouse, et je prends les dieux
		Pennates qui nous escourent, pour tesmoings de la parole que je vous
		donne. – Et moy, adjousta Merindor, apres vous avoir baisé les
		mains de cette grace que j’estime la plus grand que je puisse jamais
		recevoir, devant ces mesmes dieux Pennates, je reçoy vostre
		promesse avec les conditions qu’il vous plaist de me la faire, et
		dés icy je me donne à ma dame et maistresse, et vous jure
		à tous deux une affection sans fin, et une obeissance
		perpetuelle. Qui est-ce, madame, et vous, belles et discrettes
		bergeres, qui oyant ces protestations avec tant d’apperance de
		franchise n’eust pensé qu’elles sortoient du cœur? Mais, helas
		! aussi faisoient-elles: elles sortoient bien veritablement du cœur le
		plus meschant, et le plus perfide, que jamais ait eu homme [198/199]
		traistre et parjure, et certes il suffiroit de dire homme, sans y
		adjouster traistre et parjure, puis que je croy n’y en avoir point
		d’autres sur la terre. Or donc cettuy-cy, suivant le naturel et la
		coustume de tous les autres, part d’aupres de nous avec les assurances
		que je vous ay dites, et en apperance plein de tant de contentement
		qu’il sembloit que jamais homme ne l’avoit tant esté et s’en va
		au palais pour apprendre les assurées nouvelles d’Alderine, et
		de son mariage. Il s’en revint le soir mesme nous trouver, et nous en
		donner les assurances, nous disant que le roy ayant veu les
		attestations des druides et comtes de Gergovie, avoit fait paroistre
		d’estre grandement offensé contre Bellimarte, et luy avoit
		commandé de sortir de ses estats, et ne se presenter jamais
		devant ses yeux; que toutesfois quelques-uns de ses amis qui estoient
		des principaux, et des plus authorisez pres de Gondebaut, esperoient
		d’avoir sa grace, lors que la colere du roy seroit un peu
		passée. Et il advint de cette sorte, car quelque temps apres ils
		firent sa paix par le moyen mesme d’Alderine, qui se jetta aux pieds de
		Gondebaut, et à laquelle il remit la faute de son mary, à
		condition qu’il vivroit avec elle comme il devoit. Cependant que ces
		choses advindrent, il sembla que Dieu se voulut mocquer de Periandre,
		car le printemps où nous entrasmes, et quelques remedes qu’un
		vieil mire me donna me remirent le teint et le reste du visage en
		meilleur estat que je ne l’avois jamais eu. Et de fait, mes compagnes,
		dit-elle, se tournant, vers les trois estrangeres, voyez-vous pas qu’au
		lieu d’estre empiré, il semble estre en meilleur estat que vous
		ne l’avez jamais veu? Et il advint que, tout ainsi que ma laideur
		avoit chassé loing de moy Periandre, mon visage s’estant remis,
		le r’appella bien-tost apres. Vous pourrois-je dire la joye et le
		contentement de Merindor, voyant que de jour en jour j’allois reprenant
		ce que j’avois perdu, et ne pouvant à ce qu’il disoit souffrir
		un plus long dilayement à la conclusion de nostre mariage, il
		pressa de sorte mon pere qu’il luy donna congé d’aller trouver
		sa mere pour avoir son consentement, n’y ayant plus rien que cela qui
		le pust retarder. O dieux! quand je pense aux nouvelles protestations
		qu’en s’en allant il fit et à mon pere et à moy, je ne
		sçay comme depuis la terre ne s’est ouverte cent fois pour l’engloutir!</p>

		<p>Je ne ferois que vous ennuyer, madame, de redire icy par le menu tout
		ce qu’il fist; tant y a que, comme si, en m’éloignant, il eust
		perdu la memoire, et de moy, et de tous ses sermens, trois [199/200]
		lunes apres son départ, il m’envoya un de ses freres avec la
		lettre que je vous vay lire; car je l’ay tousjours gardée
		soigneusement pour le convaincre de sa perfidie.</p>

		<p>Et lors, mettant la main dans sa panetiere, elle en tira un papier où elle leut telles paroles:</p>

	</div>

	<div class="contentli">
		<div class="spacerp"></div>
		<h2>LETTRE DE MERINDOR</h2>
		<h3>A DORINDE</h3>
		<div class="spacerp"></div>

		<p>
		Pleust á Dieu, belle Dorinde, que je ne fusse plus au monde, ou
		bien que je ne fusse point fils de celle qui est ma pere, pour le moins
		que je fusse mon frere mesme, afin que, comme vostre tres-humble
		serviteur, je pusse obtenir le bon-heur que je luy desire, puis qu’il
		ne me peut estre permis, estant celuy que je suis. L’offre que tant
		à regret je vous fait de luy, tesmoignera bien à chacun
		que veritablement les mariages sont ordonnez dans le Ciel.</p>
		<div class="spacerp"></div>
	</div>

	<div class="contentl">
		<p>N’estes-vous point estonnées, reprit Dorinde, discrettes et
		bellles bergeres, d’ouir que Merindor m’ait escrit cette lettre, lors
		que par raison il le devoit moins faire; car s’il avoit à me
		quitter, il me semble que ce devoit estre lors que je devins laide, et
		que Periandre en fit de mesme. Mais à quelle raison
		mépriser l’horreur de mon mal, ne se soucier point de la
		difformité de mon visage, et me rechercher en ce temps-là
		avec tant d’ardeur et de violence, pour apres me quitter en une saison
		où ce que l’on appelloit beauté en moy m’avoit
		esté rendu, et qu’il sembloit que rien ne pust plus nous separer
		que sa seule volonté, ou plustost legereté? J’avoue la
		verité, je fus tellement touchée de cette action, que
		deslors je juray au grand Tautates de jamais ne me fier en homme
		quelconque et de fuir d’oresnavant de telle sorte tous ceux que en
		porteroient le nom que je n’aurois jamais ny amitié ny praticque
		avec eux. Mon pere qui sceut ces nouvelles s’en offença autant
		que moy et cela fut cause que sans mettre en grande deliberation la
		demande que le frere de Merindor luy fit de moy; il le renvoya avec
		une fort prompte resolution: à sçavoir que sa fille
		n’estoit ny pour Merindor, ny pour son frere, et qu’il en avoit
		disposé ailleurs. Et parce que son frere m’avoit escritte, par
		le congé de mon pere, je la luy fis. Elle estoit telle:[200/201]</p>
	</div>

	<div class="contentli">
		<div class="spacerp"></div>
		<h2>RESPONSE DE DORINDE</h2>
		<h3>A MERINDOR</h3>
		<div class="spacerp"></div>

		<p>Pleust à Dieu, infidelle Merindor, que vous ne fussiez point en
		terre, ou que je n’eusse jamais eu des yeux pour vous voir, ou pour le
		moins que je fusse homme pour quelque temps, et non pas une fille!
		afin que, comme vostre mortel ennemy, je pusse tirer de vostre perfidie
		la vengeance que je puis bien desirer, mais qui ne m’est permise,
		estant telle que je suis. L’offre que vous me faites de vostre frere,
		et que je refuse, tesmoignera à chacun, que le mariage de luy et
		de moy n’a point esté fait dans le Ciel; pour le moins je vous
		assure qu’il ne s’accomplira jamais en terre.</p>
		<div class="spacerp"></div>
	</div>

	<div class="contentl">
		<p>Or, madame, ne voylà pas, continua-t’elle trois des plus
		insignes infidelitez, sans que parle des autres, qui ayent jamais
		esté faites contre une fille? et quand je n’eusse jamais eu
		autre suject de cognoistre la perfidie des hommes, n’est-il pas vray
		que celles que je vous-ay racontées sont telles qu’il faudroit
		estre du tout sans yeux, et sans cognoissance pour se fier jamais
		à personne, qui en ait le nom ou la figure? Et toutesfois ce
		seroit peu de chose, si seulement ces trois ennemis ne m’avoient donne
		que ce suject des les hair, mais oyez encore, je vous supplie, ce que
		la haine que je porte à ce perfidie animal que l’on appelle
		homme est fondée sur une tres-juste raison.</p>

		<p>Dorinde vouloit continuer le discours qu’elle avoit commencé,
		quand un grand bruit de personnes à cheval l’en destouna: ces
		belles bergeres n’ayant pas accoustumé de voir en leurs hameaux
		semblables assemblées, accoururent toutes par curiosité
		sur la porte, et avec elles Dorinde, et les autres estrangeres en
		firent de mesme. Elles virent donc passer le long du chemin qui
		touchoit presque la porte de cette cabane douze ou quinze personnes
		assez bien montées, et qui estoient armées à la
		façon des Bourguignons, ayant un petit habillement de teste, et
		des manches de maille, avec une cotte d’armes en escailles, et un petit
		javelot à la main droite, avec un leger escu à la main
		gauche. Ces gens marchoient en foule et toutesfois à leur teste
		estoit celuy qui sembloit les conduire, ce qui se pouvoit juger, fust
		à la bonté de son cheval, qui estoit beaucoup plus beau
		que ceux des autres, [201/202] fust à la beauté de ses
		armes qui estoient presque toutes dorées, et à un grand
		pannache, qui le rendoit remarquable entre tous ses compagnons. Cette
		trouppe marchoit assez viste, et cela estoit cause du bruit que les
		armes et les pieds des chevaux faisoient; car quant à eux ils
		ne parloient quiere haut, quoy qu’ils tinssent bien quelques discours,
		qui mal-aisément pouvoient estre entendus. Lors qu’ils passerent
		pres de cette cabane, ils jetterent les yeux sur ces bergeres qui
		s’estoient curieusement avanceés sur la porte, et les voyants si
		belles, ils s’arresterent un peu, ravis presque de voir de si beaux
		visages en ces lieux champestres. Et comme ils portoient atteutivement
		les yeux sur elles, tout à coup celuy qui les commandoit: O
		Dieux! s’escria-t-il, ne voilà pas Dorinde? Elle qui s’ouyt
		nommer, remarquant le visage de celuy qui avoit parlé, le
		recognut incontinent pour l’avoir veu fort souvent pres du roy
		Gondebaut, et cela fut cause que craignant quelque violence, elle se
		retira dans la cabanne pour essayer de s’y cacher. Mais luy,
		assuré encore davantage par cette action que c’estoit Dorinde,
		se jette incontinent en terre, et cinq ou six de ses compagnons avec
		luy, et entrant indiscrettement parmy ces files, vindrent où
		Dorinde s’estoit retirée, qui toute tremblante de peur, se
		cachoit le visage avec les mains et estoit devenue pasle comme la mort.</p>

		<p>Celadon vestu en fille druide, eust bien voulu alors avoir des armes
		pour essayer de repousser l’injure que ces estrangeres sembloient
		vouloir faire à cette belle fille, et ne pouvant toutesfois
		supporter qu’en sa presence quelque outrage luy faict, car encor que
		berger il ne pouvoit dementir sa naissance, il usa premierement de
		remonstrances et de prieres, et voyant qu’il n’estoit point
		escouté, et qu’au contraire ils s’efforçoient d’emmener
		cette fille toute esplorée hors de la cabanne, il ne se pust
		empescher de joindre la force à la parole, et sortant des termes
		de fille, resister en homme à cette violence. Le capitaine, et
		ses solduriers se fussent bien deffaicts aisément de luy, s’il
		eussent creu que c’eust esté un homme, mais le croyant une fille
		druide, le respect du sexe, et l’honneur et la reverence qu’ils
		portoient à son habit, les faisoit aller avec plus de
		consideration. Toutes les autres filles virent l’effort de cette
		druide, à son exemple essayoient de sauver Dorinde, et il n’y a
		point de doute que cette foible deffence les eus longuement entretenus,
		n’eust esté qu’en fin le capitaine se mettant en colere, fit
		signe que sans consideration de ces filles [202/203] ils usassent de
		force et qu’ils emportassent Dorinde. Par fortune alors Celadon tenoit
		par les bras cet homme, et avec tant de force qu’il ne se pouvoit
		défaire de ses mains, et Astrée, et Diane estoient aux
		deux costez de Dorinde, et la retenoient par les bras; mais les
		solduries qui avoient eu le signe de leur chef, poussants et l’une et
		l’autre assez rudement, contraignirent ces bergeres de la lascher, et
		avec tant de violence qu’Astrée tomba. Au cry qu’elle fit, la
		feinte druide tourna la teste, et la voyant tant indignement
		traittée, elle devint furieuse comme un lyon outragé, et
		laschant celuy qu’elle tenoit, courut à l’insolent qui luy avoit
		fait un si grand outrage, qu’elle jugea estre celuy qui emportoit
		Dorinde hors de la cabanne, auquel elle donna un si grand coup de poing
		sur le visage que tout estourdy elle le contraignit de lascher Dorinde
		qui estoit desja hors de la porte, et apres avoir chancelé deux
		ou trois pas, il alla tomber entre les jambes des chevaux de ses
		compagnons, qui le foulerent de sorte aux pieds, sans le vouloir faire,
		que depuis il ne fit pas grand effect contre ces belles filles.</p>

		<p>Le capitaine cependant n’estant plus entre les mains de cette druide
		que s’en estoit revenue pour relever Astrée, et voyant qu’on
		avoit mis Dorinde hors de ce lieu, en sortit aussi pour la faire
		enlever, ainsi qu’avoit esté son dessein; mais lors qu’il fut
		dehors, il vid que ses compagnons qui estoient à pied couroient
		parmy les champs apres elle, qui sembloit avoit des aisles aux pieds,
		tant la peur luy donnoit de vitesse. Au commencement il en rioit, car
		il ne croyoit pas qu’en fin elle ne fust prise. Mais cependant qu’il
		regardoit cette novelle chasse, telle pouvoit-on dire la fuitte de
		Dorinde, et la poursuitte de ces gens, ils virent paroistre six
		chevaliers, qui bien armez et bien montez venoient par le mesme chemin
		qu’ils avoient fait. Au commencement ils alloient d’un train tel qu’on
		a accoustumé de marcher quand on veut faire voyage, mais quand
		ils virent tant de personnes courre apres une fille, ils s’advancerent
		tous ensemble au galop, pour s’opposer à l’outrage qu’ils
		jugeoient bien qu’on luy vouloit faire. Ils ne purent toutesfois y
		arriver si tost, que desja Dorinde ne fust prise, et parce qu’elle ne
		pouvoit se deffendre d’autre façon, ils virent qu’elle se jetta
		à genoux, leur tendit les mains, et se mit aux prieres et aux
		supplications; ces solduriers au contraire sans compassion la prirent
		et la vouloient emmener lors que ces chevaliers y arriverent, qui
		esmeus de pitié, sans toutesfois cognoistre [203/204] encore
		Dorinde, s’opposerent à cette violence. Mais tout à coup
		l’un d’entr’-eux jettant les yeux sur elle, et la recognoissant: Ha!
		canaille, dit-il, et indignes de porter les armes, puis que vous les
		employez si mal, cessez d’outrager celle que chachun doit servir et
		honorer. Ou autrement, continua-t-il, mettant la main à
		l’espée, je vous chastieray comme vous meritez. – Seigneur
		chevalier, respondit l’un d’entr’eux, le roy Gondebaut nous a
		commandé de faire ce que nous faisons, et personne ne se doit,
		ny se peust opposer à sa volonté.</p>

		<p>Et à ce mot, sans se soucier de la menace du chevalier, le
		voyant peu accompagné, et que son capitaine et ses compagnons
		venoient à son secours, il continua son chemin, dequoy le
		chevalier fut tant outré de colere, qu’il luy donna un si grand
		coup sur l’espaule, que la chemise de maille ne pus empescher qu’il
		n’entrast bien avant dans la chair. Et en mesme temps le voyant un peu
		separé de Dorinde, le heurta de telle sorte avec le cheval,
		qu’il l’envoya tumber à quatre ou cinq pas de là.
		Cependant les autres chevaliers s’avancerent contre le capitaine et sa
		trouppe, qui sans leur dire mot les attaquerent furieusement: il est
		vray que ceux-cy estans miex montez et mieux armez et chevaliers au
		reste de plus de courrage, quoy qu’ils fussent beaucoup moins en
		nombre, ne laisserent de les traitter de sorte que le combat ne dura
		pas un quart d’heure, d’autant que le chef ayant esté
		tué, les autres bien-tost apres se mirent en desroute, et
		s’enfuirent, qui ça, qui là, à la plus viste
		course de leurs chevaux. Il est bien vray que ce qui fut cause d’une si
		prompte victoire fut qu’une partie des premiers estoient à pied,
		et n’avoient pu reprendre leurs chevaux, qui s’estoient esgarez par les
		champs. Mais, comme il advient presque tousjours qu’en un combat les
		uns par leur mort achettent le prix de la victoire à leurs
		compagons, aussi advint-il, que de ces six chevaliers il y en eust deux
		de tuez, et un tellement blessé qu’à peine se pouvoit-il
		tenir à cheval. Dorinde qui avoit veu ce secours tant
		inesperé, encore qu’il luy semblast bien de recognoistre la voix
		de celuy qu’elle avoit ouy parler, mais n’en estant pas bien
		assurée, à cause que le heaume l’en empeschoit un peu, se
		retira vers ses compagnes toute tremblante, un peu moins
		espouventé toutesfois qu’elle n’estoit quand elle se vid saisir
		avec tant de violence. Mais quand on luy raconta la fin du combat, car
		elle s’estoit retirée dans le fonds de la cabanne, et que peu
		apres on luy dit que l’on apportoit l’un de ses chevaliers [204/205]
		qui l’avoient defendue grandement blessé, elle sortit toute
		esplorée pour le recevoir et le secourir en tout ce qui luy
		seroit possible. Et par ce que ses trois compagnons luy avoient d’abord
		osté le heaume pour luy donner de l’air, aussi-tost qu’elle
		jetta l’œil dessus, elle recognut que c’estoit Bellimarte, dequoy elle
		fut tellement surprise, qu’elle ne sçavoit si ce qu’elle voyoit
		n’estoit point un songe. Mais cependant les trois chevaliers le
		poserent sur un lict, et en mesme temps ostant tous leurs habillemens
		de teste, il y en eut deux qui se vindrent jetter à genoux
		devant elle, et luy prenant chacun une main, les lui baiserent en signe
		d’obeissance plusieurs fois, sans qu’elle leur dit une seule parole,
		tant elle estoit surprise de les voir; car l’un d’eux estoit Merindor,
		et l’autre Periandre: O dieux! s’escria-t-elle en fin, quand elle
		pust parler, ô dieux! est-il possible qu’il faille que je sois
		tant obligée aux trois hommes qui me font hayr tous les hommes!
		Merindor alors prenant la parole: Ne vueillez pas, ô Dorinde,
		luy dit-il, par vos desfaveurs ordinairs amoindrir le contentement que
		le Ciel nous a donné de vous avoir si à propos rendu
		tesmoignage que nous vous aymons plus que vous ne le voulez pas estre
		de nous. – Et puis, continua Periandre, que le Ciel nous a esleus pour
		vous rendre ce petit service, soyez contente de croire qu’il ne pouvoit
		faire eslection d’autres qui vous eussent voué tant d’affection
		que nous, et comme tels, recevez de bon cœur la volonté que nous
		avons eue de mettre nostre vie pour repousser la violence que l’on vous
		a voulu faire. – Quant à moy, interrompit Bellimarte, tournant
		lentement la teste vers elle, je proteste que je perds cette-cy pour
		vostre service, et si vous voulez que je tienne cette mort plus chere
		que je n’ay jamais estimé la vie, belle Dorinde, dittes
		seulement: Va en paix, Bellimarte. Dorinde n’avoit point encore ouvert
		la bouche pour leur respondre, lors que tournant les yeux sur
		Bellimarte, et luy voyant le visage terny d’une pasleur mortelle , et
		les yeux tout changez, elle embrassa tout à coup Merindor, et
		Periandre, et n’ayant le loisir de parler à eux, courut vers
		Bellimarte, qui donna signe de tant de contentement, que chacun le
		remarqua au changement de ses yeux et son visage, mais sur tout lors
		qu’elle luy prit la main, et qu’elle luy dit: Si le Ciel a
		destiné tes jours pour estre finis en ce secours que ta valeur
		m’a donné, sois certain, Bellimarte, que je n’en perdray jamais
		la memoire, et si les dieux, comme [205/206] je les en supplie, te la
		veulent prolonger pour mon contentement, sois assuré que je ne
		seray jamais ingratte envers Bellimarte. – Madame, s’efforça-t’il
		alors de luy dire, c’est peu de chose de vous donner une vie qui me
		doit estre rendue, mais vous devez faire plus d’estat de cette ame que
		je vous donne, puis que je ne la veux jamais r’avoir ny retirer des
		mains de la belle Dorinde. A ce mot, il voulut luy baiser la main, mais
		il n’en eut pas la force; car en mesme temps il devint froid et pasle,
		et le sang luy venant à defaillir, il demeura mort entre les
		bras du chevalier qui le tenoit sur le lict, et qui, les larmes aux
		yeux, faisoit pitié à tous ceux qui le regardoient.</p>

		<p>Cette derniere action de Bellimarte attendrit de telle sorte le cœur de
		Dorinde qu’oubliant la faute qu’il avoit autrefois commise pour elle,
		et renouvellant la memoire de l’affection que par tant de recherches il
		luy avoit tesmoignée, elle ne put s’empescher d’accompagner son
		trespas de peurs d’amitié et de compassion, office qu’elle luy
		rendit fort longuement, et eust continué encore davantage, si
		ses compagnes esmeues de pitié ne l’eussent ostée par
		force d’aupres de son corps. Se voyant donc contrainte de le laisser:
		Or adieu, luy dit-elle, Bellimarte, et si veritablement tu avois mis
		ton bon-heur à estre aimé de moy, va-t’en content dans
		les champs Elysiens, et sois certain que tu es plus heureux en ta mort,
		que tu ne les fus jamais en ta vie. Ces paroles furent
		accompagnées de larmes, pour tesmoigner qu’elles estoient
		veritables, et qu’il avoit mieux acquis son amitié en mourant
		qu’il ne l’eust jamais obtenue en toute sa vie. Durant toutes ces
		choses, une grande partie des bergers des hameaux voisins estoient
		accourus, les uns avec des espieux, et telles armes de chasse, les
		autres avec des arcs et des flesches, comme ils avoient
		accoustumé, quand on faisoit des assemblées
		générales dans la forest d’Issoure ou ailleurs; de sorte
		qu’en peu de temps la trouppe se trouva grande autour de cette petite
		cabanne. Mais l’estonnement de tous ne fut pas moindre, quand els
		entendirent la violence que les premiers avoient voulu faire à
		cette belle estrangere, et le secours que les derniers luy avoient
		donné tant à propos, et plus encore, quand ils virent les
		marques que ceux-cy avoient laissées de leur courage et valeur.
		Et parce que Periandre et Merindor virent Dorinde entre les mains de la
		druide et des bergeres, ils penserent qu’ils penserent qu’ils devoient
		luy donner le loisir de seicher ses larmes, et rendre cependant
		à leurs compagnons [206/207] morts les derniers devoirs ausquels
		leur sont obligez ceux qui les suivivent; et cela d’autant plus que
		Periandre y avoit perdu un germain, et Merindor un frere, qu’ils
		avoient tousjours grandement aymez. Laissant donc le chevalier qui
		n’avoit jamais abandonée Bellimarte aupres de son corps, ils
		sortirent hors de la cabanne accompagnez de plusieurs bergers, et s’en
		allerent parmy les morts chercher leurs parents. Ils les trouverent
		tous deux assez prés l’un de l’autre, l’un percé d’un
		javelot, qui estant glissé par dessous la cotte de maille, et ne
		trouverant point de resistance, estoit entré de bas en haut
		jusques au cœur; l’autre, qui estoit le frere de Merindor, se trouva
		engagé soubs son cheval mort, et avoit le coup soubs le bras
		droit, où la maille trop foible avoit esté percée,
		et le fer luy sortoit de l’autre costé de l’espaule. Mais ce qui
		estoit à noter pour cognoistre leur valeur, c’estoit qu’autour
		d’eux on voyoit quatre des ennemis morts, et eux encore l’espée
		serée dans la main avec des visages qui, bien que morts,
		sembloient toutesfois menacer. Les plaintes et les regrets de Merindor
		et de Periandre furent à la verité tres-grands, et
		l’eussent esté encore davantage, si quelques druides accompagnez
		de quantité d’eubages et de vacies, ne fussent en mesme temps
		survenus en ce lieu, y estants acourus au bruit de ce tumulte pour
		l’appaiser par leur authorité, comme en semblables occasions ils
		avoient accoustumé de faire. Ceux-cy donc ayants appris la juste
		et gerereuse deffence qu’ils avoient faite de cette estrangere, apres
		les en avoir grandement louez et remeriez au nom de toute la
		contrée, essayerent avec toute sorte de raison de les consoler,
		et parce qu’ils estoient abbouchez sur leurs parents morts, et que la
		douleur leur empeschoit d’ouir, ou pour le moins d’entendre les sages
		raisons de ces sacrificateurs, ils les prierent de permettre que selon
		leur coustume ils rendissent à ces genereux chevaliers le
		pitoyable office que l’on devoit à leur valeur. Ce fut bien
		à toute force qu’ils le permirent, et non pas sans les embrasser
		et baiser diverses fois, en leur disant le dernier adieu. Desja une
		partie des druides ayant esté advertis qu’il y avoit encore un
		de leurs compagnons mort dans la cabanne prochaine, l’estoient
		allé querir, et l’avoient apporté pres de ceux-cy, qui
		tous trois ensemble furent despouillez et lavez dans la riviere de
		Lignon. Et cependant les druides firent avec diligence relever sur le
		lieu mesme du combat trois tombeaux de gazon, et revestus [207/208] des
		plus commodes et plus proches pierres qu’ils treuverent, et parce que
		quelques bergers avoient desja recueilly les corps de ceux qui avoient
		voulu faire cette violence à l’estrangere, et qui estoient
		demeurez morts sur la place, les druides ordonnerent que pour pompe
		funebre de ces trois vaillants chevaliers, quand on les porteroit sur
		les espaules pour les enterrer, on traisneroit les autres sur des
		clayes apres eux, comme en triomphe, et qu’apres que les chevaliers
		auroient esté mis honorablement dans leurs tombeaux, ceux-cy
		seroient bruslez comme pour victimes aux dieux infernaux et à
		leurs manes. Cette ceremonie fut faite avec tant d’ordre et avec tant
		d’honneur que Merindor, Periandre et le chevalier amiy de Bellimarte
		eurent occasion d’adoucir leur deuil en quelque sorte. Dorinde, durant
		toute cette ceremonie, n’estoit bougée de la cabanne pour la
		peur qu’elle avoit eue, et de laquelle elle ne pouvoit encore se bien
		ravoir; et les bergeres, Astrée, Diane, et Phillis, et la
		déguisée druide, luy tindrent compagnie avec Florice,
		Circéne et Palinice, qui toutes ne pouvoient assez s’estonner de
		cet accident tant inaccoustumé en cette contrée. Et lors
		que Periandre et Merindor revenoient avec les druides pour luy raconter
		comme ils avoient achevé le pitoyable office à leurs
		parents, ils virent venir un berger qui, à ce qu’il monstroit,
		sembloit avoir beaucoup de haste. Lors qu’il fut un peu plus pres, il
		fust recognu pour Hylas; mais Periandre n’en ouist pas plustost le
		nom, qu’il ne s’escria: O dieux! dit-il, est-ce point Hylas, qui est
		de l’Isle de Camargue, l’un des hommes du monde, qui est de la plus
		agreable humeur? – C’est celuy-là mesme, respondit le plus
		vieil druide, et il y a quelques lunes qu’il arriva en cette
		contrée, de laquelle il a trouvé le sejour si plaisant,
		que je ne croy pas qu’il ne parte jamais. Periandre alors se tournant
		vers Merindor: Mon frere, luy dit-il, allez nous attendre aupres de
		Dorinde, et luy dittes, si elle vous demande de mes nouvelles, que vous
		m’avez laissé aupres Hylas; je m’assure qu’elle en recevra un
		plaisir extreme, car, quant à moy, il faut que je l’aille
		embrasser, comme l’un de mes meilleurs amis. Et à ce mot, il
		s’avança au grand pas vers Hylas qui le voyant venir ne le
		cognut point, tant à cause des armes qui le desguisoient que
		pour ne penser pas trouver en ce lieu, l’une des personnes qu’il aymoit
		le mieux. De sorte que Periandre luy tendit les bras, l’embrassa et le
		baisa à la joue, sans qu’il sceut que ces [208/209] caresses
		venoient de Periandre. Mais lors qu’il luy dit: Est-il possible,
		Hylas, que pour estre devenu berger de Forests, vous ayez entierement
		oublié vos bons amis? La voix luy fit recognoistre le visage
		qu’il avoit mescognu, et cela fust cause que transporté de trop
		de contentement, il luy sauta au col, car il s’estoit un peu
		reculé pour le mieux voir, et luy fit tant de caresses qu’il
		sembloit estre hors de luy-mesme. En fin Periandre luy dit: Or voyez,
		Hylas, si je n’ay pas bien raison de me douloir de vostre
		mescognoissance, puis que non seulement vous m’avez oublié
		absent, mais encore quand vous me voyez, vous ne sçavez qui je
		suis, et toutesfois je ne me suis pas contenté de vous venir
		chercher, mais pour vous témoigner combien veritablement je vous
		ayme, j’y suis venu accompagné de la personne du monde que vous
		aymez le plus. – Periandre, luy respondit Hylas, distinguez de quelle
		sort de personne vous voulez parler, est-ce d’homme ou de femme? Car
		si c’est d’homme, vous ne me pouviez faire un plus grand plaisir que de
		vous accompagner de vous-mesme, n’y en ayant point que j’ayme davantage
		que Periandre; et si c’est de femme, il faut, si c’est celle-là
		que j’ayme le mieux, que vous ayez trouvé Stelle non pas trop
		loing d’icy, car c’est elle à qui je me suis donné. – Et
		quoy? reprit Periandre, vous ne vous souvenez plus de la belle Dorinde
		? – De Dorinde? repliqua incontinent Hylas, je voy bien, mon amy, que
		vous avez oublié la coustume de Hylas. Il faut que vous
		sçachiez que son nom est à peine demeuré dans ma
		memoire; depuis ce temps-là, j’ay veu tant de Criseides, tant
		de Madontes, tant de Laonices, tant de Phillis, tand d’Alexis, et sur
		tout une certaine Stelle, que mes yeux esblouis à la lumiere de
		tant de nouvelles clartez ne peuvent voir ces obscuritez de vostre
		ville de Lyon. – Je voy bien, dit alors Periandre en sousriant, que
		vous estes aussi bien Hylas sur les rives de Lignon que dessus celles
		de l’Arar. – Il est vray, dit la voir, pour juger seulement si j’ay eu
		autrefois le goust dépravé ou non. – Si vous la voulez
		voir, adjousta Periandre, il faut entrer dans cette cabanne, où
		vous la trouverez encore toute effrayée de l’accident qui luy
		est arrivée. – Et quel est-il? respondit Hylas. – C’est, reprit
		Periandre, que, sans Bellimarte, Merindor et moy, quelques solduriers
		et ambarctes du roy Gondebaut la vouloient enlever, mais nous nous y
		sommes trouvez si à propos que nous leur avons fait quitter uns
		si belle prise. Il est vray que le [209/210] pauvre Bellimarte y est
		mort, et le frere de Merindor, et j’y ay perdu un germain. – Comment?
		reprit Hylas, c’est donc vous qui avez si mal traicté ces gens
		du roy Gondebaut? Je vous supplie, si cela est, menez-moy vers
		Dorinde, car il est necessaire que je l’advertisse de quelque chose que
		j’ay apprise, et pour laquelle vous voyez que je venois si viste en ce
		lieu. Ils estoient alors tot contre la cabanne, de sorte qu’à ce
		mot Hylas y entra, qui voyant toutes cs bergeres autour de
		l’estrangere, jugea bien que ce devoit estre Dorinde; mais feignant de
		ne la cognoistre pas: Où est, dit-il, cette nouvelle bergere de
		Lignon qui à son abord vient souiller la pureté de nos
		rivages avec ces sacrifices sanglants? Dorinde alors recognoissant
		Hylas se leva pour le saleur, bien-aise de l’avoir renconré en
		ce lieu, où il luy sembloit d’avoir bien affaire de toute sorte
		d’assistance. Et en l’abordant, elle luy dit: Est-il possible, Hylas,
		que mon visage soit si changé que cet habit ait le pouvoir de
		faire mescognoistre à vos yeux celle qu’autrefois votre cœur
		cognoissoit si fort? – Je croy bien, respondit Hylas, que si mon cœur
		estoit icy, il vous pourroit dire des nouvelles de ce que vous nous
		demandez; mais n’y estant point, je ne croy pas qu’il y ait personne
		qui vous puisse bien respondre. – Comment? adjousta Dorinde, vostre
		cœur n’est pas icy? Et qui est le larron que le vous a desrobé
		? – Des larrons, repliqua-t’il, je m’en sçay bien garder, mais
		mon malheur, et ma mauvaise influence m’ont sousmis à de
		certaines larronnesses, contre lesquelles il m’est impossible de me
		deffendre, et le pis est qu’elles sont d’une humeur que la premiere
		chose de laquelle elles se saisissent, c’est le cœur, de sorte que peu
		souvent puis-je demeurer avec ce meuble-là en ma maison. – Je
		croy, reprit froidement Dorinde, que s’il estoit vray qu’en effet ces
		larronnesses vous le derobassent, il y auroit long-temps que les
		dernieres venues n’en trouveroient en vous. – Vous vous trompez,
		interrompit Florice, car celles qui le desrobient, trouvant que c’est
		un si mauvais meuble, le luy rendent incontinent; voylà
		pourquoy il y en a tousjours pour les dernieres venues. – Vous vous
		trompez vous-mesme, adjousta Hylas, et vous eussiez beaucoup mieux
		pensé si vous eussiez dit que d’autant qu’il est impossible que
		deux cœur puissent demeurer ensemble, sans que le plus fort chasse bien
		tost le plus foible, celles qui dérobent mon cœur sont
		contraintes de laisser venir le leur vers moy, qui en fin devient le
		mien mesme, et depuis n’en bouge plus, jusqu’à ce que [210/211]
		quelque autre larronnesse me le vient desrober pour me donner le sien
		propre. Et c’est pourquoy, Dorinde, si vous avez affaire de vostre
		cœur, que vous m’envoyastes quand vous pristes le mien, demandez-le
		à Florice, et vous Florice, demandez le vostre à Criseide
		quand vous la verrez, et que Criseide demande le sien à Madonte,
		et Madonte, si elle veut ravoir celuy que j’eus d’elle, qu’elle le
		cherche en Laonice, et qui aura affaire de celuy de Laonice le trouvera
		en cette Phillis. Mais vous, Phillis, si vous voulez le vostre pour le
		donner à quelque berger, dites à cette belle druide
		qu’elle vous le rende; car quant au sien que j’avois, il est
		maintenant en la possession de Stelle, qui par un eschange bien-heureux
		m’a donné le sien avec tant de courtoisie et de bonne grace, que
		je le garderay tant qu’il me plaira. – Mais Dorinde, interrompit
		Periandre, nous parlerons de ces cœurs une autre fois que nous aurons
		plus de loisir. Cependant Hylas vous vient advertir que vous n’estes
		pas assurée en ce lieu, c’est pourquoy il me semble qu’il seroit
		à propos d’y pourvoir de bonne heure. – Vous avez bien fait, dit
		alors Hylas, de m’en faire souvenir, cette nouvelle bergere m’ayant
		representé je ne sçay quoy du temps passé, qui me
		faisoit oublier le present. Je vous diray donc qu’estant un peu loing
		d’icy couché dans un buisson, où j’attendois la bergere
		que j’ayme, qui devoit mener ses trouppeaux en ce lieu-là, j’ay
		veu quatre hommes à cheval qui s’en venoient en grand desordre,
		et fort effrayez. Et de fortune l’un d’eux avoit un coup d’espée
		sur une main, qui luy faisoit perdre beaucoup de sang, ce qui les a
		contraints de mettre pieds à terre tout aupres du lieu où
		j’estois, en ayants laissé un qui prenoit garde si personne les
		suivoit, l’autre tenoit les chevaux, et le troisiesme rompant quelque
		mouchor, et prenant un peu de boue et de terre grasse, l’a mis sur la
		blessure pour estancher le sang. Et cependant, j’ay ouy que l’un d’eux
		disoit que s’ils alloient un peu viste, ils rencontreroient encore
		leurs compagnons aupres de Ponsins, où ils s’estoient separez,
		avec lesquels ils pourroient revenir faire leur vengeance, et emmener
		cette fille que le roy Gondebaut a tant d’envie de ravoir. Aussi-tost
		qu’ils ont esté partis, je m’en suis venu sur le mesme chemin
		d’où je les avois veu venir, le long duquel j’ay
		rencontré quelques bergers qui m’ont raconté une partie
		de ce qui est arrivé en ce lieu où je suis venu expres
		pour vous dire que si vous avez volonté de ne tomber plus entre
		leurs mains, vous devez vous oster d’icy. [211/212] – O dieux!
		s’escria Dorinde, les yeux pleins de larmes, est-il possible que mesme
		en ces lieux champestres la fortune ne me vueille laisser en repos?
		Periandre alors, prenant la parole: Madame, luy dit-il, quand nous
		sommes partis de Lyon, nous avons bien esté advertis que vous
		estiez suivie de plusieurs des gardes du roy Gondebaut, c’est pourquoy,
		si vouus croyez mon advis, vous vous mettrez en lieu où il ne
		vous puisse point etre fait de force. Il est bien certain que tant que
		Merindor, ce chevalier et moy vivrons, nous vous deffendrons contre
		tout l’univers, mais nous ne sommes que trois, et le grand nombre de
		ceux qui vous cherchent pourroit bien nous oster la vie, et vous faire
		apres quelque outrage qui seroit un plus grand mal que celuy de nostre
		perte, que l’on ne devroit regretter que pour vous avoir esté
		inutile. Lycidas alors qui y estoit survenu à ce bruit un peu
		devant qu’Hylas arrivast: Madame, dit-il, nous vous offrons tous de
		vous servir contre qui que ce soit qui vueille vous faire outrage, mais
		je ne laisseray de vous dire qui pour éviter un plus grand
		malheur, il seroit bon que vous fussiez conduite dans la grande ville
		de Mareilly, où celles de vostre merite sont honorées et
		respectées de chacun. Mesme la grande Nymphe Amasis et
		Galathée vous y caresseront, selon leur coustume, et sans doute
		vous deffedront contre toute sorte de violence. Chacun approuva
		grandement cet avis, et parce que Dorinde faisoit difficulté de
		se mette entre les mains de ces chevaliers toute seule, Florice,
		Palinice, Circéne et Celidée s’offrirent de l’y
		accompagner, pourveu que quelques bergers vinssent avec elles, pour ne
		revenir point seules le lendemain. Hylas, Lycidas, Tamire, Calidon et
		Corylas s’y presenterent fort librement, et cela fust cause que sans
		perdre davantage de temps, apres que ces estrangers eurent dit adieu
		à Alexis, Diane, Astée et Phillis, et aux</p>
	</div>

	<div class="contentc">
		<p>autres bergeres qui s’y trouverent, ils se mirent tous en</p>
		<p>chemin. Les trois chevaliers, montez et armez comme</p>
		<p>ils estoient venus, demeuroient un peu esloignez</p>
		<p>de la trouppe, en estat de les defendre, si</p>
		<p>l’on les fust venu attaquer, et les autres</p>
		<p>bergers aydans à marcher aux quatre</p>
		<p>bergers, et Tamire à sa</p>
		<p>chere Celidée.[212/213]</p>
	</div>

<div class="spacereof"></div>

</div><!-- close div.content -->

</div><!-- close div.container -->

</body></html>